		Eliivuru ya Naxikola
		
Esatakha yootthapela othelana
	Onyakula wa mithi oniiva ottokora wa apalame! Ela ekhuwelelo ya nakhuwo
woomalela awe wunla. Niori otheya wa erukulu etthapelaka ehasani ya eyoolya
entthuna okhumelela ohoolo.
	
	Imompe ineetta mwa nantta sirowaka ohitiwa, ipuri sintheena munyepu wo
okiserya, mithupi nimattehi annyakula wookiserya alayihaka nsuwa, ola okathi
onkwanelihiwa othela wa mwaana a mwene.
Vate vootheene vari vooreera, iphiro sootheene sinhelela vatthokoni
sinreerihiwa ni maleha a makukhu a mikole, mirapa sinlinseya vatthomela va
ehuka yonkankithi ya mikacu.Athiyana ankwaneliha otthava ikharari, ampasari
ivexitiitu ni mikhumi, ankwaneliha sootheene soophwaneliha. Ola wiiciso wa
nihuku ninthela mwaana a mwene.
	
	Ah! Moota kiphwaneliwaaka, noowara ikuwo sootteela. Moota ooreerenre
iya aka noowara efaatu yooripa. Eneela ela mukathani mwaka enaarya ntoko
ncuwa. Moota sinvaraaya murima icipo siniipa atthu ala annitthapela, kaanihera
wi icipo siniipeliya malayikha paahi. Elelo ka mweeri, ka muhano, elapo
yootheene enookuuramela nnaani mwaka. Paatiri Fereera khoreere opaka
ntteeliho nooreera.Amwanna aka ahaatikha nsina naya muliivuruni ni ekaneta
ya wooro ni miyo nave.
	
	Kookhalaru nkinawoone atthu ala otheene owiireeriha ni yaaryaka ni
otteeliwa murima owiitho waya. Axihima aka ari ootteeliwa murima vanceene,
amaama murima ti woowaariipa, apaapa ankhala wi anoona anoona wi
kheevo eniiraneya. Vanolyiwa, vanoowuriwa, vanimwiiniwa.
Nsuwa namweetta niwaakuva nrowaka okerekhere wooviheriwa ni
wiiraaana wa ikoma. Etanta yaahapala atthu vanceene yahaatayinya mwaha
woowurya coohapala, nave athiyana, akilanthi enamuna yoorukurerya,
yatannya oxankiweene, yoopaka makuphi, yincereryaka oviruwa ni macu
amphulani, oohiyanãhiyana ni, variyari va nrukureryo, akina yanviruwa ni wiina,
ahiyaka okumi ni etuniya. Otteeliwa murima wiira ophonve mutiita okathi atiiya
aka avekenlyaaya omaaliwa.
	
	Atthu otheene yaahanle amaanle ni awehaka nikhuru na athiyana yaawanre
ikuwo sooxeerya ni ipulusa sootteela yaapaka. Esatakha yaarowa orukunuwa
mwiireliwo. Nikhuru nne niheetta niwaaka ethaka ahu, ni amphosi, yeettaka ni
wiiraaniha ni wiipa, mwiirelo waakwanelihiwe khalayeene ni matata otheene
ari mitthuvo ntoko myaapu, iseexitu sa mikhutta, mihasa ni ikamela ni itthu
ikina soowaatta saavahiwaahu ni malove oreera oontthapeleliha, ntoko
“mwayareke anamwane oowaatta”, “khamureere oreera”, “mukhale
nooreeriwa” ni malove makina oreera. Vanikhuruni va atthu yaawaale woona,
athelani ni ilulu soottheera maaru, ni soovara murima. Amaayi nakhulu,
yiipurulaka ni mavalo omaleene, arwa okipweherya vamettoni vaka eryawe
yoolemela, amumulaka noovela. Yeemela vakhaani wi etthikele wiilipiherya,
yuupuwela ni emoroxa nsu:
	
	Oh! Saramawu, ntthoko oreeriwa wa athelani ni aana awe. Nri npuro atthu
otheene ankhalihanaaya mahikhu ooripiwa murima ni mahikhu ootteeliha
murima. Tivo athelani anhimaaya kwekwe wi: kinookhala ni nyuwo mahiku
oreera ni onanara.
	
	Meetho a nakhulu ole anaana ni muthiyana olavulaka vakhaani, ni
ooniheryaka, mmetthoni mwawe ni wiittikinya wawe, itthu soohiirera
sookhumela ottayi. Voothelana ni kathi wootheene wookhalana itthu sooreera
ni soonanara. Masi mwaha aya exeeni onripihaaya murima? Othela kahiyo
mukhumelelo wooreera?
	
	-Maama, munootepihaxa mooneloanyu wootheene. Muninlela-ni maama?
Xeeni atthu otheene ari naaya meetho ooxanka? Haya nrowe, mutteelaciye
murima olelo nihiku na esatakha, olelo kitheliwe ni mwaana onrowa orapa
omwene wa elapo ela.
	
	-Saramawu, ephome ya ephome aka, kahiyo wi meethori otheene
toohitteeliwa murima, kahiyo wi otheya woottheene onthoonyiherya otteeliwa
murima.Atthu avinre yaahooxeya ni owereya, masi yaaniipa macipo oreera
okatthi yaarowaaya okaporoni. 

		Mulopwana owiihiyiha opaapa
		
Mwaneene etthoko ohaathukumya axaara awe ni aana awe.Alipo olaleyiwa
aleyaahaaya niwoko nene. Naari makeya owaatthokelela anamukhwa? Wala,
yaarowa owiira elopoloamwara aya opacerya, noovirana myaakha muloko ni
ithanu na xexe? Wala yaari amwaara aya onaaxexe, yaalipelelaaya? Wala
yatthuna onooniherya muhima ahu mukina ninlelo ohincuweiwa, siiyaale
an’yariwa iwo, wiipiphini wa okhala?
Masi, va ixariya sootheene saareerela, yookhala yahaalikanela: Wa
ahaatthunela owa mpkha aana awe akhaani, mahikweene, ohinaatthelnelaawe
okhala vamithukumanoni sa ixawuri sa amusi a vatthokoni.
Okhala, namathanu makaaripi, yaari etthu ekina yahaareerela.
Muthukumano wiiraneyaka ettiminku, wiiciso. Masi, khiyaavo yaacuweliwa
mpakha okathi, ni ncu nootaphuwa, mulopwana ohimmaawe:
- Okhuma naanaano vaava, koohiya okhala atiithi anyu.

	Vari olikaniha, variye Muluku omalinhe opanka olimwinku mutivela, ole
aahiya, nihuku nne na namathanu, aahiya muteko woohimala: nuusu na aana
awe otheene yaarina meeno a nipele.
	
	Khivaari etthu, amuuleeliha. Khiwanvelinhe mwaha woowi mmiravo aari ti
muulupale, Maceeremani, wi vaavale otthikalyaawe oLamawu, khonwerya
ophwanya muteko. Nnakhala khiwaari mwaha wa Maarata, oreeriwa wawe
woopacera, otthikana owannyaya amanna aya eyano aya ni iyano ikina piili                                                                                             
coolyiha. Kahiyo vaavo naari.Amiravo araru akina ni mwaarusi yaahiyeeleela
olepa oxikola.Aarowa ovela cani, nnakhala othuma iliivuru sa mutthu mmosa
paahi khaawerya? Yaari etthu yoomureerela ole.

	Aana awe khayahiyo oocuwelaxa. Nnakhala kahiyo vaavo. Ariwa Xiikuexariya wi,
ti ola Xiiku? Wala ninhiyerya elo okathi mukina?-ohiyu wa Natale,
omwiivale namuhapaliwa wi omwiiyerye eteerusu. Khayaahiyo mwa iye
coomaana. Masi caari caawe, ni aaniphenta. Noohiloka waaya wootheene.
- Masi ...paapa- olontte ti Vaaxiku (aari mwankhaani), ahaalikana ni apaapa
awe ni amaama awe nnakhala ni aalupale awe- Elo yoohiya otiithi ...
-Ayo. Khiyakhalenle etthu ekina yaatthunaawe ohimya. Yaari yeele paahi.
Okhala tiithi oveliha. Aarowa ohiya pahi. Khaarowa okhla tiithi aya, nnakhala a
mutthu mukina. Okathi woolipa, ixawuri cooturuwa.
- Nihocuwela wi ncurukhu onaakhela anyu khomphiyerya hata omulivela
xaapa. Ti vaavo, paapa?- ohokoha Maceeremani.
Naari, naari.
- Musoro onoowela ehisapo mahiku otheene. Nnakhala pooti mulyaaka
vatthukeleliwaanyu, nohocuwela wi enaakhelaanyu khemphiyerya.
Nnimoolipiheryani wi khaninkhakhala niwereyiwaka ...
- Naari, kahiyo ti vaavo.
Ahokhala okathi amaanle. Apaapa yaahikhalana nkhoyi mmatatani.
Yamutthuka ni khinataphula.
- Ohiya okhala tiithi-nlontte ncu-kheniireya. Nnakhala enowa, yoowuuhuwa,
khenhiya okhala enowa...

- Vano-ninkoha ncu nikina, naari variyari va atthu yaalaleyiwe- ninrowa
owiirakane axeeni?
Mwaana ooyevaxa a mwaara awe okiserya ohopacerya wunla, ntoko wiira
apaapa awe xariya yaahookhwa.
- Mukiireke Xisiyaane. Paahi.
Otheya weekutthu wiiwanyeya vaatthu yathukumanne.
- Khi hiyo?-Akonhe ti athiyana aalupale.
Mulopwana ohihimera:
- Khonoothowe machempene khamosa-khamosa..
Nave tho, mwaana ole mukhaane, ohaamala wunla, opacera onaatthukulela
myoono cawe coowootta apaapa awe.Apaapa awe ayikhuna ntoko ekottoro
ya mapheru, wi ohimukuxe.
- Naari, naari, nna-nna ...
	
	Ni wiixookolola, aana awe, aakhala-ru, yampacerya woona meethori apaapa
ya. Okathi weemela, woolipa Nkinlikanana — alontte ni ncu nooweemela. — Khomphiyerya othuma
ikalaasa? Naari, nkinlikanana tho.
Oovuta meethori ni matata ni, ntoko mananna omaliha muthukumano,
eemela. Khaavo omutakinhe.
- Paapa, nyuwo munoothweela- ohimmye Xiiku, ni matata ari mpeelesani
wa ikanka sa waAmeerika-Nyuwo munoothweeliha okhala.
Nawiihiyiha opaapa omoonne, okathi woopacerya, mmeethoni wa mmiravo
ole a myaakha muloko ni thanu na miili, namarema a namuhapaliwa a eteerusu
ya eporose-ya-extaanyu.

	EREKERIMENTO
Muttittimiheyexa apwiya
ya-Musatoro a Etixitiiritu ya oNamunu
	
	Ferenantu Mawayi, muthupa, a myaakha 20,
mwaana a Peeturu Mawayi ni Karoliina Sepola,
oyariwe oMaromewu, orina B.l. n° 120007848K,
elempwe ni Arikivo a Itentifikasawu Ya oMaputu
nihiku 06 na mweeri wa Setempuru a 2004,
otthunaka okhalana elapo ya etthaya ni munnuwelo
aya wa ikitaari 5, emphwanyaneya wa aliteeya ya
oMahosiine, wi ohuweke inama ntoko ipuri, onrwa
ni erekerimentu ela waavekelela Atokweene wi
amweemiherye wunnyiwa elapo eyo.
Onvekelela Waakhuleliwa
Namunu, mahiku yeettaka 16 a Mayiyu a 2005

	Osoma woopaceriwa.
Mpatthani awe mareko ooki laathana vamo ti Etthepo, Etthepo yuulupale,
ya mapita maaiupaíe ni maaru maaiupaie.
Pirisoori ohinatthi ophiya, Mareko aahupaca othurumela mapita a Etthepo,
noovinya nave oweha mapita awe, yaari ooyevaca, oophooteya ni oohilipaca,
noovenya otthikela tho oweha mapita a Etthepo, yaari maaiupaie, oolemela
ni oothakala.
- Weyo onwehexexa exeeni?-ehokoha Etthepo ni mananna oleleya saana.
- Miyo, naari ....- ookukumela mareko waakhula, naanaanoru onoothererya
wi onkhala ahaaya etthu mmurupani mwawe. Masi, vaavale Etthepo
erukununxaaya muru eweha okina, Mareko otthikela owehexexa muhitahita,
mapita oowuukumala ni a ekoore ya ettuurya.
- Khonreerela oweha ni exeeri-Ehimyale etthepo.-Koowoonela wi weyo
onweha mapita aka! Okihimeerye exeeni yoovaralane murima ni mapita aka
ala.
Mareko okukumela, masi khaarina murette woohaakhula:
- Kaatthuna woonela enamuna xeeni mwaatthunaanyu owerya olepa ni
mapita maaiupaie siisa-olontte ni ncu noonyemula-Xariya kahiyo munvara
elaapixi. Woona nnakhala ikatha khamurina!
Etthepo yaamwi kholu-kholu-kholu opacerya otheya:
- Ah!Ah! Ah! Ninlelo woosivelani ocuwela itthu! Vano mmaale vaavo, moone
Okathi yoowo, ovolowa musaala ni aamwi:
- Wakhula mutthu okuxe ekaneta ni ekateerunu awe. Osoma ornowa
opacerya. Nikhanta noopacerya mulepase nsina nanyu. Phoole!
Mareko okweretha nsina nawe naanaanoru ni ohala onweha
namwattamamnaawe. Muxankiho xeeni! Etthepo yoovara elaapixi ni munupi
aya, ni olepa noohirika malepa ooreera oovilikeya.
- Weyo wa mulavilavi!- ohimyale Mareko, ootikiniheya ni oowuuliweene
muru.
Vano-ehimyale etthepo, yoowiiyeviheene-wakhula etthu yuupuwela ciico,
masi orina munupi ....
Ohoolo, pirisoori oweha ikateerunu sootheene saya ni onvaha etthepo
ivaloore soowaatta mwaha woorattela olepa.

	Ethateleyo ni omwaleya emorofoloxiya ya malove a noolumo
 
Emorofoloxiya mpantta wa ekaramaatika onsoma malove, enamuna aya
yoopankeya, marukunuwelo ni mukawanelo aya mmixovoni.
Namwaleya emorofoloxiya ya malove ari nnoolumoni noohaana othanla
noohimya maana aya muhina wa marukunewelo aya ni mukawanelo aya ni
mixovo.
Malove ankaweleya mukhurupuni moowaatta ciniitthaniya mixovo. Khonreera
okhweya vanoolumoni nimosa ophwana enakhale ethoonyero emosa ya
mixovo wakhula wa malove.

		Ekonseelyu ya Exikola
		
 Ekonsoelyu ya Exikolaevi nikhuru nuupale na amahoolela a exikola ni erina
mitthunelo ntoko:
- olokiherya iphiro ni ikhomo siheleliwe ni amahoolela a oMaputo ni a
vamuttettheni ori exikola;
- olipiheriha okasoopiwa exikola ni etemokasiya, ni mukalihano ni
woororomeleya.
Atthu aniira mpantta wa Ekonseelyu ya Exikola ari:
a) Tireetoore a Exikola;
c) Mwaakhula a mapirisoori;
e) Mwaakhula a anamuteko;
f) Mwaakhula a axipaapa/alipo anliva osoma wa mwaana;
h) Mwaakhula a ekumunitaate;
i) Mwaakhula a anaxikola

	Ni ottharihela iphiro sinleeliherya opankiwa ekonseelyu ya exikola, ela
yoohaana okhalana nummaru nookiserya na atthu mpakha 21, ixikola
soopacerya iye simmalela ekalaase yonee 4, nummaru nooyeva na atthu
mpakha17, ixikola soopacerya simmalela ekalaase yonee 7 ni atthu 15 ixikola
sopacerya sa mixovo 3.
Ixikola iye sintthuna ohiwerya okhalana nummaru na atthu alamuliye, iwo rooti
ovara miteko caya ni nummaru na atthu nintthuna oweryaneya, masi
Olikanelihiwaka amwaakhula a khula nikhuru.
Mavarelo miteko Ekonseelyu ya Exikola.
 Ekonseelyu ya Exikola enlamuliwa ni peresitenti oothanliwa ni mananna a
etemokarasiya variyari va atthu aniira mpantta wa ekonseelyu. Ekonseelyu
enthukumana ivaara tthaaru wa khula mwaakha, ni wakhula okathi
woopaceriwa wa mwaakha woosoma, eyo ehaana owooniherya erelatooriyu
sa miteko civariye mmwaakhani ovinre ni miteko cithateliye ovariya
mmwaakhani ompaceriwa. Yaphawanyaneya vale opiili wa tthaaru (2/3) wa
atthu yaakhulaka makhuru a ekonseelyu pooti othukumana ni khiyahela ixawuri
sa itthu anoonaaya oreerela masi ehinvirikanya nlamulo.
		
		Iseru sa Ekonseelyu ya Exikola
a) weemerera ya Miteko soovarihaniwa soowunnuwiha exikola ni oweriha
ovariwa miteko seyiyo.
c) weemerera Ethatelo ya Miteko simpheeliya ovariya vamwaakhani seyiyo
sa exikola ni oweriha ovariwa miteko;
e) weemerera Nlamulo na Exikola yeelo ni oweriha otthareliwa;
f) ovaha akhili musurukhu ontthuneya wooweettihera miteko sa exikola;
h ) waavaha miruku amahoolela atokweene sa ekalentaariyu yooxikola,
yakhala wi ixikola cirina myaha soothanleya ntoko owula amiravo ni
wiineliya imwali, okathi woowaala mimico, okathi woohepha soolya ni
ikina;
i) weemerera ni oweriha opankiwa miteko sookhaviheriya anaxikola ni
miteko soosoma ni soovahiya ikaruma soosomela, wakhalk wiira akhili
oopaceriwa ni exikola;
k) opanka ni oweriha otthariwa iprokarama coothanleya simphiyerera
owiiraaniha amusi-exikola-ekumunitaate;
L) ovaha akhili wakhala wi ehiiraneya etthu envirikaniha nlamulo ni ohaaya
ixawuri soottaruxa soowiirela mapirisoori, anamuteko a osakaratariya ni
anamuteko akina ni anaxikola, ohithowelaka esiiri;
m) weemerera irelatooriyu sa mwaakha sa exikola;
n) ohelela exawuri maana anvaraaya miteko atthu aniira mpantta wa
etiresawu ya exikola;
o) ohelela miruku sookumihiwa wala othanliwa tireetoore ni atthu akina a
etireesawu ya exikola, wooniherya wi awo anoohonona nttittimiho ni
mureerelo wa muteko onivaraaya ni khancuwela olamula;
P) omwaakakhanya peresitenti a ekonseelyu ya exikola ni/wala mutthu
mukina ohinooniherya ovara muteko saana;
i) othokoreryaniovaheryaexawuriokhupanyaonikhumelelanianaxikola
axipaapa ni amusi anliva osoma wa anamwane aya;
s) othokorerya maana wo osuwela wa anaxikola ni maxumparelo aya oxikola;
t) ovaha exawuri so othoonyiwa anamuteko ookhomaala vaxikola wi
atthapeliwe ni atthuveliwe.

	Wiiwa ni otaphulela
1.Waakhule sookohiwa ciri ohoolo:
a) Nsina-ni na moolumo ookwanela mmalinhaanyu osoma?
c) Waahitoko wiiwa wi yookhala ekonseelyu ya exikola? Yookhala ekonseelyu
oxikola wanyu?
e) Atthu xeeni aniira mpantta ekonseelyu?
f) Imaara kavi enthukumanaaya ekonseelyu ya exikola, wa khula mwaakha?
h) Ohele E vari yoohimmwa yaakhweeli ni Wvari yoohoimmwa yoowoothiwa:
- Ekonseelyu ya exikola enlamuliya ni khula mutthu oniira mpantta ( );
- Ekonseelyu erina eseru ya: - Oheemerera nlamulo na vaxikola( )
- Weemerera irelatooriyu sa mwaakhas a vaxikola ( ).

		Cani oreera wiitthuca opankaka!
MuhanoAna ohothotola etuuruma ahu okathi waasoomaahu Ofiisiyu. Owo
funti onuupa ni oloko ni mutthu oocuwelaxiya saana wa aliteeya onkhalaawe
mwaha wa itthu coreera cinuupaawe. Okathi woothotola, aari ni acuulu awe,
mmoca muthiyana mukina mulopwana, yamukhavinre okuxa itthu coowuupiya
orowaka oxikola. Caari itthu ni iyoopo soovirikana munnuwelo aya, muratteliwo
waya ni ikoore saya.
	
	Cootheene caari soohitoka wooniwa: ivaaso sa ikala sooyeva ni vathi
vootaphuwa, myaapu sa oloko soovilikeya, ipasiya sa mukhalelo wa eretankulu
ni ikaatti ntoko etarapesiyo, ixaavina ni ikoopho ntoko ikoone, miringa ni ipirikha
ntoko apalame ahirina metto...sootheene soovarela miteko soovirikana ni
sooreerihela mapuwa. Nikhuru na eyoopo, wooneyaxa wa ari oloko ni
makhalelo aya woovirikana: weephattu, wookhattiwa ni woopahiwa, ni myuupo
soowaatta, soolikana ikina soovirikana ittharihelaka itthu soowuupa, ilaamina
soreeriha makhalelo ookiserya, ikoore, ni evelo ekhaani yoopintarana ni
soophwaneliha itthu okathi yoomaliherya opakiwa.
	
	Khanaawenrye ottukuttherya otuthuwa wahu ni sootheene noonaahu, akina
yaahikhalana itthu soowuupiwa masi khiyaacuwela vayi ni sayi simpakiwaaya.
Miyo, khaahanle wiisakanyera nootikiniheya waka ni murima aka waatthuna
ovara ni weererya sootheene! Kinnuupuwela wi okathi omosa woosoma,
pirisoori ahihimya wi wi mutthu opanke etthu waahaana ottharihela iphiro caya
ni otthikela opanka okathi mwinceene.
Ninvekelela NuunuAna wi ooniherye iphiro soopacerya sa mavarelo muteko.
Siiso
, owo okuxa eyoopo awe yookhattela oloko ni oniirela wi nikhumele vate.
Vathi wa mafura, ohavula matata meeli a oloko ni opweha vathi ahimyaka wini oloko yoole waaniphiyera opanka evaaso yuulupale.

	Noovinya, onooniheryaenamuna onnaanihiwaaya ni onkhattiwaaya oloko mpakha okhala
woopeepheyaka ni woowiiraana. Nuunu Ana othipa nlitti ni ohela oloko ni
ottikinyaka matata awe phoole-phoole ni oweha ni meetho otthiceya vakhaani.
Wuupaka evaasu, onanihimeera wi ohiya oloko mutthu ohaana okhalana
ikaruma ikina, efooruma yoopankiya vathi ni ttukuttha. Onihimeera nave wi
okhala wi ikhuni mureerelo ommala noohaana wuurela.
Funti Ana onleeliherya ohoolo mananna a enamuna yoovarela miteko
ikaruma. Nave oncuweliha wi noopattiha ettukuttha enipwehiwa etthu yuupiwe
mpakha omala esumana. Noomala esumana, vano pooti okhumiha etthu eyo
wi evareliwe muteko wala oreeriha woomalela ntoko wuurulela nikhaka wala
ottikitthela ikoore.
	
	Kiwehaka mmatatani wa afunti ni kiiwaka saahimyaaya kihanle murima
okitthimakaka kitthunaka weererya opanka meekhaka. Okathi yoowo
kanuupuwela opanka murinka wi kaavahe apiipi.
Ntthikela ootheene ahu musaala wa ofiisiyu nirina wuupuwela ni ociveliwa
wiitthuca nipakaka.
	
	Noomaliha mooniheryo ole wiiraneya vapuwani va exikola, kiixeemexa wi
keeherere ohoolo wa etuuruma anaxikola akhwa aka akoonaka etthu
yeetthuncaka vapuwani va exikola. Kikhaliheriwaka ni apatthani aka nipirisoori, kiwerya opaka evaasu aka
yoopacerya ni kileeliha iphiro saya ni moolumo vakhaami. Pirisooriohela nttukutthani. Woomalela
kirapiha ikaruma, kikweca nipuro naavaraka muteko ole ni nkiliyanle onyawa saana.
	
	Vano murima wookitteela wi, kihocuwela wi, ottharihelaka saana mavarelo ni miirelo, kinoolikanana
opanka itthu cooreera.Vanaanaanoni va kinrowa wuupa mwapu wa oloko wi kaavahe amaama akhaani (atiiya) okathi wa
natali a mwaahiyo ni evaasu ya maluwa yooreerihela meesa a esaalaya aletto!

	Oloha wa maama
Maama 
Onintuthweela mwana awe Ni mmuruni mwawe
Mookhuneeliwa ni ikharari sooripa Owo ompweha sooloha sa malavi
Maama 
Onintuthweela mwana awe
Ni khiyaliyala
Wi nakhuwo vathi ohuuma
Wi mattuvi nsana oomala
Owo onloherya ituniya sa malavi
Nsana mwana awe aamurowa oxikola
Oxikola onsoma atthu
Maama
Onintuthweela mwana awe
Ni khiyaaliyala
Asinna awe atekaka iviila ni isitate
Ewaatalelaka alukamasa ni ephome aya
Owo onloherya ituniya sa malavi
Mme mwana awe atthuna awe othweelaka mparaparani
Mparaparani onvira atthu
Maama
Onintuthweela mwana awe
Ni owiriyanelaka
Ncu ninwa ottayiwene
Nruuhiwaka ni ittheku
Owo onloherya ituniya sa malavi  
Ituniya sa malavi
Mme mwana awe ontthunaawe okhala.

	W Ethatelo Yooleeliha
Epoweema: Evereesu ni exitorofi
Epoweema enthateleya ni iverusu.
Eveerusu eri wakhula nsitaari wa epoweema.
Iveerusu sathukumanyiwa mukhurupuni, sivalaanyiwaka ni nlaka, iyo siniira
exitoroofi

	Exitoroofi eri ekhurupu ya iveerusu mavirikanelo nummaru na khula
exitoroofi nimphiyereraka ophwanya exitoroofi ya iveerusu piili (etiixitiku
atthuna eparelya), ya iveerusu tthaaru (etereseetu), ya iveerusu xexe
(ekwatara) wala ikina soowaatta.
Eriitimu
Epoweesiya, ntoko ciniiraaya ncipo, yookhalana eriitimu ekhanle
ottharana wa okathi wa ikuru ni wookhweya wootakaheya ni nummaruna na macu
	Eriima
Eriima olikana wala opixeeryana oli kana wa oruma, ephattweene
oniphwanyaneya woomalela wa iveerusu.
Eriima pooti okhala yoothelana, yoowiikima, yoovalaana
Eriima yoothelana (eniiraneya iveerusu soottharana sayiranaka piilipiili)•
Iraranca waatta oManika, soosiva ni sooreera,
Ewooro ni meele, iweheryo sooreera!
Mpatthani, orowawu onoohala.
Ipheyo ti sooreera ni inama ohakalala.
Eriima yoowiikimana (exitoroofi muxovo ola, iveerusu inoovirikana
wiiraana - eveerusu yoopacerya eniiraana ni eveerusu yoneeraru ni
eveerusu yoneeli eniiraana ni eveerusu yoneexexe)
	Mwaanihiku mwaarowa oSoofala.
mi khoosuwela wi vanihikuni onimonkhelani.

	Waatta esuukhari, ithaapwa ni masala,
ehopa muuku wooneneva ontthuna woocivelani
Eriima yoovalaana (oniiraaneya sakhala iveerusu piili siniiraana,
variyari vaya sinkhala iveerusu ikina siniiraana enamuna ekina atthuna
khaciniiraana).

	WaMphula etthu yoovirikana, nvu.
Noohaana khopiri, perrilu ni nxotte
Xuunyu oriirya masi Xaaneero oviha,
nrowe oXokas, kivaheni moono anyu.
Cookhala ipoweesiya iveerusu cihiniiraanaya. Iyo cinaacimiya iveerusu
soothupa wala khamoca-khamoca wala.

	Ekhoropa ni epaala
Epaala, yoowiipenela oveya ni waakuva
yaatthawaka, yahiphwanya ekhoropa ni
epacerya opuherya Ekhoropa ele:
- Oo Khoropa, weyo khonwerya otthawa.
Khonuuliwa muru, onwerya wiipurula vathi
paahi.
Ekhoropa, yaari mulavilavi, epaka
exawuri yoowoototha Epaala. Ti vo epaca
otharamula epaala:
- Owe va ettiminku elo ni nrowe niire
ekwirita mparaparani mu, okhumava
mpakha omuro
- Ekwirita ni miyo? - Epaala yookoha yootikiniheyeene. - Khiveethu,
kinnoowa.
Epaala ekhuma enarowa etheyaka yuupuwelaka wi ekhoropa yaari naanepa
mwaha woowiixemexa otthawa ni yena.
Ekhoropa, okhala wi ya aheettela exikola ni yaanicuwela osoma ni
olepa, yaalepela ewarakhaka apatthani aye otheene yaakhala mapuro
owaattamela mparapara mpakha omuro. Nwarakhani eyo yaahimeerya
apatthani aye wi, ttiminku, ekhalace otheene othataana mparaparani ni, okathi
waatthuna ovira Epaala, ni eyo yiitthana Ekhoropa, awo yaakhuleke: “Mi kiri
va, Khoropa.
	
	Vattiminku, Epaala yookumana ni Ekhoropa ni, etheyaka vanceene
yaamwi:
- Nrowe ntthawe otheene ahu nimoone ontthuna ophiya naanaanoru
omuro.
Khoropa ohiya epaala opacerya otthawa ni yiittukutthera vamalaxini.
Epaala yaamutthawa ni, okathi mukina, enakhuwela:
- Oo Khoropa, oo Khoropa, ori vayi weyo?
Okathi wootheene yaakhuwelaaya aanikhala mpatthani awe Khoropa
aari vakhiviru ni aakhula:
- Mi kiri va, Khoropa.
Epaala yaaniherya wi yaari Ekhoropa yeele yoopacerya
yaatthawanaaya, eyo yamuncerera otthawa wakhula okathi, masi khula okathi
yaanikhala Ekhoropa yaakhula epaala yayitthanaka.
	Okhala wi khiyareere otthawa, epaala emalela wummaathi mwaha
woovela ni omaleliwa ephumu.
Ekhoropa elola ekwirita okhala wi ya ahikuxerya olavilavi woowaavikana
yaPaala ni eyo yaahirowa oxikola ni ikohoropa ikhwa aya ni yaanicuwela
osoma ni olepa. Siisa nimphiyereraahu wiitthenkesa wi nlole.
	
	 Olavula ekaramaatika ratta
 Ethateleyo ya sintakisi a noolumo
Sintakisi mpantta wa ekaramaatika onsomiha wiiraaniha malove mmoolumoni
ni wiiraaniha moolumoo mmoolumoni mookwanela.
Mipantta miili miilupale sa noolumo iri namwiira ni mwiiraneyo.
Namwiira a moolumo- ori nsina wala malove oolikana, nikhanle
toneemeereriwa wala okhoottelihiwa wira opanka etthu
	Mwiiraneyo-ori nlove wala malove anhimya etthu opankale namwiira.
Mimaleliho- nlove hata malove aniireleya omaleliha wala ohimya noolumo,
mukaramaatikani, enivahiwa nsina na mmaleliho.

	Omwaleya ya sintakisi a noolumo
Vano omwaleye esintakisi ya moolumo ala:
- Miyo kitthikenle owaani makaaripi.
- Peeturu omucivela osoma.

	Nrowe nilepe
Mmoolumoni mookwanela mu, Mariina onnitharihela itthu cinkhumelenle nihiku
naapakaawe myaakha. Olepe mutiyaariyuni wawo itthu cookhumelenle nihiku
nna na olelo. Ohiliyale:
-Othatela saana sookhumelela iyo;
-ohimya itthu cipankaawo ni atthu waarinaawo;
-ohimya enamuna wiixoonnaawo nihiku nootheene na olelo;
- woomalela, ohimye nkhama naari nihiku noowooreerela wala
nowoonanarela.

	Miyo kihaana ihaakhi
Mi kihaana ehaakhi yookhala nkhama cinlamula ephattu aka, otthariha etiini
aka ni olotta eluka aka, onakhale wi kiri ekhurupu ya atthu vakhaani.
Mi kihaana ehaakhi yoosoma.
Exikola yoopacerya yoohaana ohiliviya ni otumereriya anamwane otheene.
Mi kihaana ehaakhi yoomumula, ni ohaana okathi woothweela.

	Mulipa -a - muthipo
Anamukhwa, yaatthikaka , ariwa, anrwaana ekuruxu yoolemela ya mahiye
aya yaakhunaka muthana. Masi, khaavo otonke owoona atthikaka.
Masi ookhala ola ontthika. Maala awe oolemela anaakakharjyiha ekuruxu.
Onwa opurulaka epaare emoca ya ipoota soolipa, ntthupi ncampulaka ilapo
mukankani woorettheela, mayitho ovololeene vathi wa kapaseeti. Yakhala wi
anamukhwa annivela, ola onkhala khareere ovela.
Ohiyaathi maala awe vathi. Makhuva aakottakotta ntoko micankara sa
mukhora wa khalayi, okathi wookolonlyaawe muthana. Aari oorakama, myoono
ni metto sawe sooturuwa ni soorekeya- saamuvaha owerya weemela vathi
ohithetemanaka.
Ohoweha enupa, saaneene. Elaamina yoomwi kalaasa osulu ntoko
overunya, ni mwa nttheko, nootupha nttoro noowuuma. Muthiyana, aari variyari
va inupa piili, aaphaala ikhuni. Noomoona, mooro okwasula meetho
ookhweene.
- Hooti!
Etthepo ettikiherya onkela nsuwa nsu nle noovolola.
- Hoooti!- otthikela-tho isya-isya ni iphumu soowaatta.

	Etari yeemenle musulu. Muthiyana ole owuuluvala orukunuwa, vakhaanivakhaani, ni omuhaaya mwaneene nsu nle.
Noovinya, meetho ootthukuweene, erutthu ethukumela, epasoemora.
- Hootyeene!
Namukhwa ole aalipelela wiiwa makhomaco ala. Masi khaavo aatonke
waatthunela murettele woovolowa vate amasepa.
Ohanle vaavele, emenle, iikharari musulu ni etthirima ehina iphumu.
Etthwaaya wi myaakha mithanu ni miili civirale, maakaaripi ntoko sinle,
Mariya, pwiyamwana awe, eemelinhe mwithi musulu otthupulaka ni aamwi:
- Ookhala mulopwana onrwa vale.
- Pani?
Ethokwa yeemela mmatatani mwa muthiyana ole nakhulu.
Waahivahaniwa murettele yo ole weephattu, muthiyana ole nakhulu anlana
metto sawe ni mulopwana osikulanaka okothomola, masi khiyaavo yaatempe.
- Moseexi ohookhwa omukotini - aahimya mulopwana aarwaale
okhanyereryaka ncu nawe. Aawiiwale apatthani awe , woona owo yaalapa
ettima yaari mpantta mukina.
Mooseexi, muxutti-amukoti, mwaavano othumihiwe okunturaatoni,
oloheryaka ni ikaramafoone, ikuwo sooreera sa musurukhu, manta ootikana
ni itthu sa muhakhu, ephaawu yoosiva ni yowunkhela saana, ehinvara maca,
otthu onayaka noociva wawe mwaano.
Okhumme ori myaakha muloko ni mithanu ni mixexe ohilayihale.Oovinyaru
khonalepe ewarakha. Noophiya mitthaka sa okhwa wawe, amusi otheene
aniinanela matthanka. Okathi yoola ninlelo amusi aryaaya ni ikuwo seyiyo sa
othunku ni etiikhi, namukhwa onaaphwanyaawe apiipi ale.
Sookhala ikuru sinaakhaviherya. Ookuxiweene ni ikuru seyiyo, meettho
owaattuweene ni oonaana wa othunku, apacerya weetta nivalo nnivalo,
arowaka vari namukhwa. Makhuva oolipa ahaapupherela.
 -Muhinle, maayi. Mi nkikhwiiye
 Awo yaahihileya.
 
	Ethatelo Yooleeliha
Muluttanelo malove- mananna oopanka nlove olupanyaka malove meeli
wala owaatta. Nlove nikhumelela ninhimya etthu emoca ni nniheleliwa wi
nlove nimoca.
a) Muluttanelo woohimalela:
- Malove ankhumelela noolupanyiwa malove meeli hata oowaatta,
masi nlove ninhala ni muhimeriwo ni mulepeliwo aya.
Ntoko: Nttiya-nsina, nampwexa-ikhali, mpena-ohiyo.
c) Muluttanelo woomalela::
- Malove ankhumelela noolupanyiwa malove meeli hata oowaatta,
masi nlove nikhalana muhimeriwo mmoca ni mulepeliwo aya
onnirukunuwa.
Ntoko: Mukelampa (mulekela + empa)
Nampwacakhali(nampwexa + ikhali).
	
	 Etthaya eri Okumi ahu

Orakama wootheene wa ekhato, yaakhala wa nansoolo imatta aaveveleya
oolipeene, ootthariwa ni moopelo wa ettheku yoowaakuva orukunuwa.
Ookhomaleene, nakhuwo aathetemanela vathi, owuukumaleene ni
mpurukumeene.
Kaatti mukina wa muro, ohepha waahipaceriwa. Mivolowelo mikhaani sa
mutakhwaani woorika waawoona atthu owaatta yaathikila ikala sa nakhuwo
wa mitathini wawe. Waari onyakula wootteeliwa murima, otthimaka
woowaakuvela omutumiha nakhuwo ehisapo ehinatthi okuruxiwa okathi
rumaze Mmawaani a oviila , makwipira ankhelaaya ypmusareya ocala ninaanaanoru nakhuwo anamalima wi, 
ocoocilo aalu , arapheye ^ale. ikala sotheene irowaka okokholiwa. Ohiyo, 
akampoyi a ikaruwaci icikhaani	soosareya nakhuwo saalapuwa muro.
	
	Soorukureriwa ni imatta suulupale, solempwa masina aneene ni soovireliwa
ni arame a miiwa, imatta ikhaani sa anooripe aneene sooneya ota ottayine ,
tivo muro wooneleya mwankhaani ni woowookowa saaneene. Woovirikaniha
a miirelo
, etthaya yoolima anooriipe ya muttetthe wa Kowaana, mpantta aya
nmoca woorakama waaniphiya mpakha omuro. Tivo imatta ikhaani sootheene
aaniphwanya maaci a muro wa Inkomati.
Eviila yaattayivela ikilometuru 12, kaatti a ekerekhere ekina ya muro, yaari
yoothaaciriwa ya orekule wootheene. Yaarina etthaya sookhala mukhatoni,
oonana
, saarina a matthiya yaaphiya mpakha okathi wa elimwe.
Mutthayani woowuuma wa o-Kowaana, saaniphwanyaneya imatta sa
;khuwo sooreera saakhuwaariwa ni ivaala sootthukuliwa ni anamalima.
Mmattaponi waaripelela ncoro, soone, ni, mmapuroni makhaani olimmwa
ni w°ohikhala maasi, aanithipiwa kharaka
leeso ya etthapwe yaakhuneela elapo ya Intuna Kowaana. Neeku
noopeepheya naarukurerya miri, inupa ni inama ni moonelo wa ekoore
yooripelela, masi ehooniheryaka oweepheela vathi.
Vasulu va miri, nsuwa naathorola etthapwe, khinapakeya ekoore ya ewooro.
Akomacaka nihiku, macu a ntakhwani, nleloo waaramurya woolala ni, okathi
okina, woottettemela, yayiwanyeya khamoca-khamoca owooloweene,
atuphaka nikukhu-ni-nikukhu ni akhuwela vakhaani mpakha orimeela oxirini.
Eyinkhi yuulupale ntoko oloko wa etthaya, yaatakaaheya ni mikupetthe
soonyunya sa maratta ni wunkhulela wa etakhwa; noovinya yaavaraana ni
mattonttoni yaakhuma oculu woopiphila ni waamalela osulu wu, wooreera
woona ni wa ekoore ya ewooro mwaha wa nsuwa naaphattuwa.
Ni iphula sawe soothukumela, Virikula Wooyiitu oonuula mirayi soorakama
sa etthapwe yoorirya ya oyihiyu, oohinatthi otthara ephiro ya malaxi
yaapureleya mmettoni mwawe. Wakhula nivalo nawe, aana otheenya
opeepheya wa malaxi yathetemanela mmphironi, oona otheenya wooreera
mukosani ni mmaxittani.
Viirikula Wooyiitu oolapuwa ematta, ovaviha neekhu na isoope siira, iri
mmirini, ilipelelaka ophiya nsuwa.
Noohikoca, ohiyererya mutathi wa nakhuwo onthikila moono. Ephome emora
naanaanoru vanikhwattani vale, masi Viirikula Wooyiitu khoyicanle.
Namuteko ole oheetta okhuwariki ematta, ni woomalela, ohapaliweene ni
eyinkho yuulupale ya etthaya, ohiya omorelaka veelopani ya malaxi ni miri
mikhaani.

	Okhala wookhaviheryana
	
Kihotthuca ekalaase yoopa 1, wi enuwi se sumpi sankata.
Kihotthuca ekalaase yonee 2, wi enuwi emorenle vanluwani nooxeerya.
Kihotthuca ekalaase yonee 3, wi enuwi mwaaxittu ompaka oravo pem pom.
Kihotthuca ekalaase yonee 4, wi enuwi eri mpatthani a muteko.
Eyo enkha munikhuruni mwaya, eniitthaniya muupattetthe,
Ompankaaya oravo ni nkhittani wa nluwa nooxeera.
	
	Nkixuuttale etthu. Kiri se sankato. Nkinsuwela etthu.
Kiniwoona amiravo anwela mulapa, ni mithuko,
Ni isaakhu vamuru ni otheya variyari va mwiixi.
Koosuwela wi anrowa waahonona apatthani ale a muteko wa efapirika.
Kinoona wi woohaana okhala mananna woovalaanya enuwi ni atthu.
Omphiyererya waahiya oweeli ootteeliwa murima, apakaka itthu saana.

Eliivuru sa Wiitthuciha Soopacerya
Soohaana okhala eliivuru Yoowiitthuciha Efaapirika ya Enuwi.
 Nkinsuwela osoma hata etthu. Nkixuntte etthu ya Mwaaxitthu Enuwi.
Sss. Kihonanariwa.

	Paasoopa ni akhole
	
	Noomala mahiku owaatta a muteko, mwalapwa oolaka okuxa oravo
weekalyaawe. Ni khole, ayiyale ekaatti yowaatta ya oravo yoowo, ommoroxa
mwalapwa, ni oravo wootheene waahanle omwaraxeleya vathi.
Mwalapwa, onanariwa vanceene, ompacerya omwiikara khole. Ola
ootthawa, ootthawa mpakha omphwanya mwanthiyana aayireyale nikhankara
naari enika yoottokottha. Omuvekela:
- Oo nuunu! Oo nuunu! Sapatali, mukivithe munikhankarani mwanyu mu,
etthwaaya wa mwalapwa onikoomola wi okiive.
Nuunu ole, aari oreera murima ni ahaacuwela olavilavi wa khole, omukuxa
ni omuhela munikhankarani.
Noovira okathi, mwalapwa, eetta omuhayaka khole yo ole ikaatti sootheene,
okumana ni nuunu ole ni omukoha:
- Nuunu naari moomoona mulopwana oviraka iparo seyiya?
- Masi ... mulopwana xeeni yoowo?
- Khole Xuwawu
-Naari, nva khovinre.
Okathi yoowo, khole eera olyaaka inika soonaya sa nuunu ole. Mwalapwa
ole onarowa omuhaayaka. Masi, oohaaminiyeene, otthikela nipuro nenne ni
omukoha tho nuunu ole:
- Mano nuunu, ori vayi Khole Xuwawu?
- Mi kiriye nkimoonne, muhale musuwelaka muhiiwa!
Mwalapwa, ahaareere onanariwa ni, ocuwelaka wi nipuro nooreerela okhala
khole waari mpuwa wa nikhankara, ovaha esooko nikhankara nne ni nimora
hoothe ni khole, aalyiiye inika sootheene.
Amwanthiyana ahanle owanoni owuumale niwoona wi hata enika emoca
khiyahanle munikhankarani ni apacerya okhuwela:
- Yii, yiii khole ookilava. Ohoolya inika caka sotheene. Kaacuwenle,
nkaampweha
munikhankarani mwaka.
Khole, aari otuthuweene, otupha, ovolowa mutakhwaani okhuma vaavo
khaavo tho omoonale.

	Elapo aka
Elapo aka yookhalana
Oreera ni oratteliwa woomalela
Yookhalana itthu sooreera vanceene
Atthu otheene amphavelaaya
	Yoohaana epahari ya muhakhu ni
yoowaarya Ni iphareya soocivela
Yoohaana ikhato ni ittuttu soowaatta
Ni myoonelo sa myaako sooreera
	Yookhalana itakhwa ni icurupa
Matthiya ni inama coowaatta
Yookhalana miro coohaalakeleya
Ni matthiya opakiwa na atthu oowaatta
	Yoohaana ekilima toropikaali
Yooriirya yoowuuma ni yoowepheela
yooviha
Nave yoohaana yooxiwuuma
Enrupa epula kamosa-kamosa
	
	Anamamaka ikontoseene
Aakhala atthu ahu
Amunceene khankhala
musitaati Ni anlima ni ihipa mmatatani
	
	Elapo aka nave yookhalana
Muhakhu ohimphimeya
Mulimo ni mithipo
Cinnaaroromeliha atthuna
okhala saana
	
	Noohaana itthu cinci coopanka
Ni myoono coowaatta para
ovara muteko
Mphironi wa orowiha ohoolo
Kheevo entthuna oneemeliha.

	Ethatelo Yooleeliha
Nrowe niixuupuxerye
Masina- ari malove onrowaawo itthu sookumi ni soohikumi wala itthu
soolikana ephattu aya (masina asootheene) ntoko: mmiravo, mwalapwa,
meesa, ni ikina; anromola ekhurupu ya itthu sa muxovo mmoca masi niiraka
nsina naya niri enamuna ya omoca (masina a makhuru) ntoko: erece, nikhoto,
ni makina; ni anromola masina a atthu, ilapo, miro, myaako, myeeri, ni ikina,
ni ala anlempwa okathi wootheene ni malepo maalupale, ntoko: Maariyu,
Mosampikhi, Nyaasa, Namuuli, nimakina.

	 Ereleevu ni Ekilima
Mireerelo sa elapo iri ekaatti ya etthaya senvareliwa miteko sa mulimoni
atthu, ni opankiwa iparapara, iphiro sa xipooro, sa aliteeya, iviila, isitati,
ifaapirika ni mitekelo ikina sa atthu.
Ota
, mireerelo sa itthaya sinkhaleliwa ni makhalelo a ereleevu.
Ninniphwanya ikhato siri mapuro otheene a mukerekhere wa miro ni
mukerekhere wa ipharaya. Mukhatoni wa mukerekhere wa ipharaya
ninniphwanya okathi mukina Mavula.
Ikhato simphwanyaneya mukerekhere woottharana ni epharaya ya elapo
ya Mosampikhi.
Ittuttu ti ciniira mpantta woowaatta wa ereleevu ya iporovinsiya sa Onyaasa,
Okaapu Telekaatu, Wamphula, Okhwirimani, Oteete, ni Omayika. Muttuttuni
muumu okathi mukina ninniphwanya mattumuxa aniikhalela meekhaaya. lya
ciniitthaniya iciciro-sa-mattumuxa. Iciciro-sa-myaako sinaattela ophwanyaneya
iporovinsiya sa Wamphula ni Okaapu Telekaatu.
	Myaako ciri makhelelo a ereelevu erina muttayivelo muulupale.
Mmwaakoni ninniphwanya ephattweene ikhato soophuraana ni soowiixa ni
mithoma soorakama. Mithoma caya ephattweene sinniphova imeeturu 1.000.
Myaako ephattweene simphwanyaneya mittetthe sa mmwiikaanoni ni ilapo
soowaattamana Mosampikhi. Sooreerela oromola ciri: mwaako Citonka (m
1.848), omphwaneya waattamela ni ntthiya Nyaasa; mwaako Namuuli (m 2.419)
ni nttumuxa Xiperone (m 2.054) iri eporovinsiya ya Osampeesiya; mwaako
Toomwe (m 2.095) ori eporovinsiya ya Oteete; Nttumuxa Xowa (m 1.844) ni
mwaako Pinka (2.436) iri eporovinsiya ya Omanyaka. Mwaako Pinka tori
mwaako woottayivexa wa elapo ahu.
Elapo ahu enaattela ekilima ya muxovo oniitthaniya toropikaali, orina okathi
miili soosuwanyeya saaneene: okathi mmoca wa epula ni woolekela ovikana
okathi woowuuma. Myeeri soorupaxa epula sinkhuma Otuupuru mpakhaApiriili.
Okathi ola khonreera orupa epula. Myeeri sooviha ti ciri myeeri soorupa epula
enceene. Ekilima toropikaali ya epula.
Okathi woowuuma ti wookhuveya ovikana wa epula. Mphimo wa epula wa
okathi ola ti wooyeva. Myeeri sa okathi woowuuma cinrowa okhuma Maayiyu
mpakha Setempuru. Ekilima toropikaali yoowuuma.
Ekilima eri moopora woovirikana wa makhalelo a okathi onoonaneya va
nipuroni.
	
	Mireerelo sa Ephattu sa Elapo ahu

Epheyo yooreera emmumulaawo yahaarivo khiwaakhala okumi; waarya ni
ooviha wa ncuwa; miri ni inama; maaci ni etthaya. Itthu cootheene iya ca
Ephattu pooti ovareliwa miteko ni orukunuxiwa ni atthu, wi caavaheke mireerelo
awo ni amunceene.
Mireerelo sa ephattu itthu simphwanyaneya va Ephattuwelo atthu
anvarelaaya miteko wala anrukunuxaaya, wi areeriheleke mitthunelo caya ni
coolya, owara ni matthoko aya. Ti vo woohaana ocuwela etthuwaaya xeeni
eneereliwaaya wi atthu tari axiitthu aalupale anrukunuxa makhalelo a
Ephattuwelo.
Okhuma khalayi, atthu apacenraaya okumiha ni orukunuxa mireerelo sa
ephattu, wi akhaleike ni oreerihaxa makhalelo a okumi aya.
Ni ovarela muteko ni orukunuxa mireerelo sa ephattu, atthu ahoonela wi:
mireerelo ikina ntoko etakhwa, etthaya ni maaci, ciniisuwihiya ni ovareliya
nteko wala okumihiya. Masi, iya ti sinnuluuliwa ovikana cikina, okhalenru wi
oniireya weettiheryaka miphimo mikina sookaaliha ni osunka.
Mireerelo mikina, ntoko makhala a muthipo ni patoreya, nookumihiya va
Epattuwelo, khacinuuluxeliya. Tivo, iya coohaana okumihiya ni mananna
anniphiyereriha ophwanyela mitthunnelo cahu saaneene.

	Maasi
 
Miro soowaatta sa elapo ya oMosampikhi sinhelana ni Epahari ya Intiku.
Epahari ya Intiku eri mureerelo muulupale wa maasi a maakha a elapo ahu.
Eyo ennaaniha ekerekhe ya oMsampikhi, okhuma oRuvuma, eporovinsiya
ya Okaapu Telekaatu, mpakha oPonta ya Ewooro, eporovinsiya ya Omaputu.
Maaci a Epahari ya Intiku annaaniha ekerekhere ahu ankhala ooviha
mwaakha wootheene. Tivo, ipharaya soowaatta sa elapo ahu, pooti okata
okati wootheene wa mwaakha. 
Mireerelo mahiku otheene ciniireliya itthu ni atthu wi sikhavihereke mitthunelo
caya ni sa ekumunitaate.
Mahiku otheene munnikuxa maasi mariirya wi muratteleke erutthu ni thoni
wi mukhuwariki imatta wala maluwa a owannyu wala oxikola wanyu.
Miittetthe iye sihinkhala musitati, anamalima anvarela miteko maasi a epula,
a miro
, a matthiya ni a ihimye, para okhuwarelae imatta caya ni owuriha inama.
Ni mulapa onniireliwa osunka maaci oowurya.
Mittetthe cihinrupa epula kweekwe, atthu ampanka mikuso wi asunkeke
maaci aniireliya okhuwarela imatta soolimmwa. Mukhwikwi wa oMasinxiri,
muro wa Itthepo, eporovinsiya ya Okaasa, muthoonyihero wa ceyiya.
Mittetthe ca myaako, mmwe miro cinviraaya ni waakuva ni isapo ca miro
cinkhalaaya coophureya, cinnipankiya mikusu coolupale sinkumiha eneerexiya.
Elapo ahu, mukhwikwi wa Kahora Paasa, eporovinsiya ya Oteete ni mukhwikwi
wa Xikampa, eporovinsiya ya Omanyika, ti iri suulupale. Nla va, onoopankiya
mukusu wa Kurumana
, muro Sapie, eporovinsiya ya Omaputu.
Ifaapirika soowaatta simphwanyaneya waattamela ni miro wala matthiya,
ntoko, ifaapirika sa ikuwo, ithaapwa ni ikina.
Mmaasini wa miro, matthiya ni ipahari, cinkhala ihopa ni inama ikina ni miri
sa muteko. Ohiya omenca, atthu pooti wiirela maasi a miro, matthiya ni ipahari
ntoko iphiro sokumanihana ni miteko soothweela, ntoko okata ni mihapo ikina
sa mmaasini.
Maasi a ipahari ahaana nave tho opankeliwa maakha.

	OLIPIHERYA WIITTHUCA MASOMI A IKALAASE CIVIRALE

Sootheene sinroromela eyano
- Eyano, ni wiisoona wa evayi ehokoha: Erutthu ekhanleru
emoca, masi mpantta xeeni okhanle muulupalexa? Okhanle
tori mweneahu.
- Meetho ookerimela naanaanuru yaakhula: Mpantta muulupalexa
ti hiyo; nnoona ciniiraneya ni nnoona itthu.
-Ti hiyaano, niwoko wi tinniiwa-ahimyale maaru, ootaphuwa.
- Munimoothasa. Hi tiniri aalupale, woona wi ninvara itthu - Vano
ahimyale matata.
Masi murima ookaphula noolumo: Nto nkhi miyo? Mi
muulupalexa: Kinivariha muteko erutthu yootheene.
-Mikimpweha eyooca - yookaphula mwaha.
-Mano! Yuulupalexa ovarelela erutthu yootheene ntoko hiyo,
metto, ciniiraahu.
Mwaha waari yoola mpakha owa nthiyana ni exima ni
owiitthanelasa wi arwe ele olya.
Nto meetho yoona eyoolya, maaru ayiwelela, murima <j>lokhowela,
erukulu enalipelela ovona, matata yaniwerya omeya eyoolya ele,
metto seetta.
Masi eyano ekhootta olya. Enakhanyererya okhootta.
Noovinha mipantta sootheene ihala cihinakuru.
Noovinya eyano etthikela okoha:
- Xariya, mpantta xeeni va erutthuni okhanle muulupale?
- Ti nyu, eyano- yakhunle otheene aya ni wiiraana.
- Nyu mwa mwene ahu.

	Nrowe nilepe
1.Nrowe naatikhe woohoonela.
2. Waathanle anamalikanxa araru ni olepe moolumo waahelaka yaawo ni
miphimo coovirikana. Owehe ethoonyeryo ya namalikanxa: muuiupaLe
Mipantta suulupale sootheene sa erutthu sinkhaviherya ovara muteko erutthu.
Murima tori muulupale woovikana meetho, okhala wi mutthu onnikhala
ohoonaka, masi ohina murima khomphiyererya okhala.
Otharihela moolumo ookwanela ari ottuli
, eyano teri yuulupelexa

	Olya saana okhaliha okumi
Malyelo ookasoopiwa ari meettelo maalupale ankhaviherya saana okumi ,
makhalelo ooreera ni okhala wootteeliha murima.
Khaavo enlyiwa eri yoomalela meekhaaya, ekhalanne itthu sootheene
sintthuneya mwiirutthuni mwahu wi sivareke miteko sookhaliha erutthu.
Tivo vanreerela wi eyoolya epankiweke ni soolya soovirikana, ni yoohaana
olyiwa wakhula nihiku eyoolya emoca ya ikhurupu iya:
- mathapa ni mihokorokho;
- eleeti, ekeexu, eyukuuruti, ni manteeka;
- enama, ehopa ni mooce;
kharaka,ephaawu, exima, ikhutte nimattyookha, esukhari, ni ikina;
- makhura (azeeti oliveera, ni mattuvi, makhura a ekole) ni makhura a
ekuluwe.
Mathapa ni mihokorokho coohaana ivitamiina ni sayixi mineraaxi sinvira
cirowaka mmaacini cinaapeyiwaaya iyoolya seyiyo.
Tivo noohaana okuxa maasi yaawo khiyatakaaherya eyoolya.
Eleeti etthu enreerela olya anamwane wi yinnuweke saana ni wi akhalaneke
ikuru.
Enama, ihopa ni mooce iyoolya sa maana.
Musoro
, kharaka, ephaawu, exima, esukhari, ikhutte soowuuma ni
mattyookha siniira mpantta wa soolya cinnivaha ikuru wi niphiyereryeke ovara
miteko sahu.
Esukhari eyoolya ennanariha okumi yaalyiwaka yoowaattaxa, tivo ohaana
okasoopiwa anamwane wi ahilyaaxeke ittoosi, ikunfeeta ni soroveeti.
Khonlamuliya ompera kharakha aapeyiwaka, niwoko wi niira siiso
onnikhottiherya ivitamiina ni sayixi okela mmaasini ni hiyo khiyayeleela.

	Wiiwa ni otaphulela
1.Oleelihe mwaha aya xeeni oniiriwaaya eyoolya eyoohaana otakahereya ni
soolyiwa soovirikana.
2.Coolya xeeni onlyawo vanceene kweekwe?
3. Wiixuupuxerye wi iyoolya cinkawanyeya ikhurupu tthaaru: sa ikuru,
soowaakiha ni sooteka. Okwanelihe wakhula eyoolya eri vanrekoni va soolya,
ottharihelaka ekhurupu aya.
4. Otaphulele soolya sawo ni ohimye nkhama sinnikela soolyiwa soovirikana
wala naari.

	Olavula ekaramaatika ratta
Ntoko wiitthucalyaawe, namalikanxa nlove nnooniherya ikhale nimaana a itthu
wala atthu.Anamalikanxa anvirikana ni mphimo.
Vaari moolumo ala onthanle namalikanxa ni omwaleye mphimo
a) Enama, ihopa, mooce, ti soolyiwa soomaana.
c) Khicaavo soolyiwa suulupale vakhaani woovikana cikina.
e) Mooce ti oothacirixa ni iporoteyiina.
f) Kharakha muulupale ntoko mattyookha.
h) Eyoolya yoociva enkhala yooreera olya.
 
		Miirelo sooreera sa oratta winikhaleke nookumi
		
	Ekumi awo enroromela mananna okasoopa oratteia erutthu ni
eyoolya. Mananna a oratta anreerela ottharihela ti ala:
1. Onyawa saana ni saphawu (waahikhalane saphawu pooti
onya ni ettuura ottikitthelaka saana matata) nookhuma
osintiina wala osoworo ni ohinatthi opacera olya.
2. Oxukha meeno saana noovinya wiiciso, waarowa oitipa
ni noomaliha olya. Pooti oxukha ni kolokaati wala mulaala
wi osempe mmela ni wi okhalaneke meeno ootteela.
3. Orapa evaara emoca wakhula nihiku, wala ivaara cikina
wawerya vale.
4. Ovasa ikharari mahuku otheene.
5. Oreeriha ni othikila makaru a ikatha okathi wootheene
vanreerelaaya.
6. Okattha, waaneya ni opasari saana ikuwo.
7.Weetta owanre isapatu wala ixinelo okathi wootheene.
Okhaviheriwaka ni pririssori awo wala akhwa awo
aalupale onoophiyerera opanka ixinelo wala isantaaliya
ni mireerelo simphwanyaneya mapuro onkhalaawo ntoko
ithaapwa, siisale, soohala sa kapitaali, soohala sa
ipenewu, kamarataari ni itthu ikina.
8. Orapiha saana soolya, ihinatthi olyiwa vanceenexa, ntoko
mihokorokho, ipwiri ni mathapa (alufaace, ekhoovi, ntikwa,
mathapa a marapu...);
9. Okhalana eyoolya yoovirikana ni yoowiiraana;
10. Okhaliha enupa, ekintaali ni mapuro a othweela ooreera
okathi wootheene;
11. Ohula ixanela wi evoloweke epheyo mahiku otheene,
othana ni atthu arivo.
12. Oyehera ikokhola mulaathani, mu kontentoore wala
mapuro makina anreerelaaya;
13. Othipela ikokhola;
14. Ottiyela matuputu a maasi amphwanyaneya mukintaali
wi nisempeke ipwilimwithi;
15. Okuttiha maasi oowurya ni opweha muyooponi mooreera;
16. Nawereyiwa wala navulala noohaana orowa Oxipiritaali
yookhuveela.
	
	Mulopwana ahaarapa
Khula muretta aarowa oxipiritaali
akhanyereriwa opacera orapa, erutthu
yootheene, okutthiwa waaphiyerera
ohiya nikhurumela noowaatta
mmatatani wa serevente, ni waalikana
ni ottakatta wa ekuwo (...).
 Nihuku nimoca aahiwa mulopwana
j oocika, aarina myaakha miloko
mithanu ni a manyete a we vayuuci ni a
owiitho oowuumeleia nikhurumela na
myaakha milokosene. (...)
Kimmana ni ntata ottuli, wi kimuhiye
noohoova ni kimuhimeera:
- Onimwaapaxari oxipiritaali va, ohiiwa. Murowe mwarape, ni murule ikuwo
sanyu iyo ni muroweke onfeerimariya.
- Orapa, ya-tothoro?
- Orapa, aayo ... elo ephattu, atthu ahaana orapa
- Mulopwana opwexera matata awe ottuli, wiicuna, ohinaxawuri ni
ohaaminiki.
- Orapa, ...- ootthikela olavula yena, otthokelelaka-orapa, tothoro, miyo
nkintthuna. Nkinoona muteko aya ni eretta aka.
-Aayo khorina etthu ni eretta anyu, kihocuwela. Masi nla nlamulo, ni nlamulo
noohaana weetteliwa.
Mulopwana eetta nivalo nimoca wi okhume ni okuxa exaphewu awe, masi
kimulottiha tho.
- Masi afinaali nyuwo khamunrapa owannyu?
-Koorapa ayo, tothoro, kihinatthi oreeriwa ni kihinatthi othela.
Hiyo khaninlamuliwa othweeliha maasi okathi wootheene nnuupuwelaahu.
Va munlavula ri mulopwana omphiyerera omphwanya kamaci wala ettekuxa,
mwaamu khanyererya.
- Ettekuxa ya exeeni! Khala ni vo ni mmulipeleleke serevente.
Noovira mahiku meeli , woophiya okathi aka orowa ovara muteko
onfeeremariya wa alopwana. Ekhaama emoca muretta aarina ikuwo
soohunyeyela waamuru ntoko wi aana oriirya. Kikuxa ekateerunu enlempwa
sinaakhumelela aretta, ni kimokoha nfirimeero.
- Paani, mulopwana ola?
Matata a muretta amukhunula nansoolo niwaakuva (...).
- Ti miyo, ya-Tothoro! Kirina kamasi mwaha wa nyuwo
wi maasi khanthweelihiwa.
Ni mulopwana ole, xariya aarina eretta ya iphumu.
	
			Ethatelo Yooleeliha
	Mananna oopanka moolumo pooti okhala a muluttanelo ni mutotholelo
malove ni malutte wala oluttaniha malove. Olelo niitthucale muluttanelo.
Mananna a muluttanelo aniiraneya ni otakaaheriwa malove meeli wala
owaatta ni khiyaphiyerera okhala nlove nimoca paahi.Opanka malove
ni muluttanelo ori enamuna piili: muluttanelo woomalela ni muluttanelo
woohimalela.
Muluttanelo woohimalela - Malove ankhumelela noolupanyiwa malove
meeli hata oowaatta, masi khula nlove ninhala ni muhimeriwo ni
mulepeliwo aya. Ntoko: Nankhwela-vayaawaani, mmana-vathi
N.
Muluttanelo woomalela - Malove ankhumelela noolupanyiwa malove
meeli hata oowaatta, masi nlove ninkhumelela ninkhalana muhimeriwo
mmoca ni mulepeliwo aya onnirukunuwa. Ntoko: Ettiyanva, mahiyattul.

	Eretta xeeni orina Mariina?
	
Eniira esumana Mariina ohirowaka
oxikola mwaha wa owereyiwa.
Amaama awe alaka onrowana
oxipiritaali omwaleyiwa.
- Aaxexeliwa, ya-Tothoro -
yaahokhomaca amaama awe Mariina.
- Kooxeleliwa. Eninwereya exeeni mwaana ola?-yaahokoha a-meetikunave.
-Ola orina ettekuxa.
-Erutthu aka elelo enookiviha. Osilo, kaana oriirya vanceene, mpakha
kaamuthukumelaca- oholeeliha mwaana.
- Munnirapheya?-ohokoha meetiku, ni opixaka murima.
- Kinnirapheya ni nkinoona osiva.
- Ni tho onnihimya onwereya muru-aaphitiherya amama-ntthu.
-Sootheene iya sinthoonyera wi mwaninyu orina malaariya. Owo oohaana
wiira mayeeso a malaariya. Ola ohaana owurya ikiniinu iya owaani. Okhuma
onoomoona saana- aalipiherya aI
olelo mpakha mahiku vakhaani ohoolo
meetiku.
- Nto vo onoophiyerera orowa oxikola- yamuhimeera ti amaama awe
amwaapapelaka vayuuci.
- Koorowa, ya-Tothoro- oholayiha Mariina.
- Rowakani, Mariina.
Noophiya owaani, Mariina ni amaama awe akumana ni pirisoori awe
nthiyana aarwaale omuthotola Mariina.
-Maayi ala ti a-pirisoori aka-ohimmye ti Mariina, niwaavaha ipeecu piili.
- Muhiileliwa, Pirisoori.
- Kihiileliwa. Cani ehaali ya mwaana?
- Oovona. Orina malaariya. Nintthika oxipiritaali.
- Ti yooreera, masi meelo khonrowa oxikola. Onaamurowa onavonale
okhale owaani mahiku oraarelaka ikuru.
- Kooxukhurela-ahimmye ti amaama awe.
Apirisoori alayiha ni anarowa.
Mahiku noovira,okathi wa nisomi na Ephattu, apirisoori alotta mwaha wa
ipwilimwithi. Mwaaxitthu onvaha malaariya. Aahimeera anaxikola otheene wi
voowi nivukule waatta wa ipwilimwithi nohaana othipela ikokhola, wuuhela
malitti ni matuputumukintaali, ohiya cikhuneeliye eyoopo cimpwehiwa maaci,
ni waala miri vakhiviru va mattapo. Oleeliha wi ohaana orupa okathi wootheene
ni reeti a ipwilimwithi.
Noomala osoma, Mariina onarowa otthyawaka
aaleeliha amaama awe,owaani. Noophiya,apaapa awe ni aalupale awe sootheene caahimmye
apirisoori. Atthu apaka exawuri yoottharihela miruku seyiye.

	Eluka mutthekeso wa masu, malove ni malamulo a ekaramaatika
entthariheliwa ni ekhurupu ya atthu okathi anlottihanaaya. Ntoko, eluka anyu
yooyaraniwa yookhalana masu aya, malamulo aya oopithaaniha masu wi
akhumeke malove, siiso toniireya ni Exankaana, Eseena, wala Ekunya.
Xariya munnicuwela, iporovinsiya cinlavuliwa Emakhuwa: wa Mphula, o
Nyaasa, o Kaapu Telekaatu. Okhanleru mavirikanelo ni iporovinsiya iya, atthu
otheene anniiwanana yalavulaka eluka ya emakhuwa. Ela enniireya ni Enyanca.
Siivaavo muncuwelaanyu, eluka ela enlavuliwa elapo ahu iporovinsiya sa
oTeete, oNyaasa ni elapo ya oMalawi.
Mulavulelo ori owerya arina atthu otheene woolottihana ni malove,
anhimyaaya ni mipantta sa erutthu (ntoko mmilo, nlumi, iyano, meeno ...).
Olotta oniiraneya ni mutthu meekhaawe ahimyaka malove, masu ni
malamulo a ekaramaatika aniira mpantta wa eluka. Olotta etthu ya meekhaawe
okhala wi onvirikana ni mutthu ni mutthu ottharihelaka macuwelelo awe ephattu,
mutheere onkhalaawe, muteko awe, ni mulemelihiwo awe, ni ikina.
	
	 Wahala a Khanannawu
Kiniitthaniwa Alexantara Veelyu, ni
okicivela ovira ifeeriya saka owannyeya
apiipi a-Katariina, Opayiro ya Okharupeya
waMphula. Mwanihiku, wiiciso, okathi
waayikwanelihaka wi kathweele,
kaahimoona mwaaruuci okilantheene
mukintaali mwanayitthoko aka. Kirowa
varyaawe ni kimukoha nkhama antthuna
othweela ni aponeka aka.
	 Naari, mi nkinwerya othweela.
Nkinwerya otannya myoono saka ni metto
saka.
- Aari murakala . “Masi  moota xeeni mwaana!” - 
nkhama ole khaathweela!"-koopuwela.
	Muniitthaniwa cani?-kimokoha
- Kiniitthaniwa Khanannawu.
- Ekhumelenle sayi erettela ela? - koona mayithori mmethoni wa
mwaaruusi ole.
- Kinimotharihelani wahala aka: mi nooyariya, amaama yannyiwe epaphelo
yooxeera ya oMaterinitaate wi kikasoopeke olemela waka ni ohoma nttuva,
masi awo ohiya okiroyiha oxipiritaali ohoma nttuva, yaamineela orowa omatta
ni Opacari omweetta nakoso aya ni , mahiku otheene yeera “miteko iya
tisinkumiha musurukhu, masi meelo kinimukuxani nrowaka oxipiritaali”. Masi
elo khiyakhumelela.
Nihuku nimoca, noovinya ikhove, nkiwenrye weemela, metto saka saari
sookilosowa.
Mmeeloni mwaya kitthunaka olya, nave tho nkiwenrye, myoono saka
khisathannyeya.Amaama yoonela wi kaanwereyiya.
Akikuxa akirowanaka oxipiritaali, masi vaahinixela. Mi kaahiphwnya eretta
eniitthaniya poliyomolite. Okhuma vaavo, mukhalelo ovirikana, naakhala ni
etala, mwaha wi amaama khiyaahaana olekela ari ottyaawene mwaha wa
miyo, okhala wi nkinwerya weetta nnakhala olya meekhaaka.
Niwoopa mwaha okathi mwinceene, kimulayiha.
Kihokolowela owaani ni murima wookiriipeene mwaha wa wahala a
Khanannawu ni kaatharihela apiipi a-Katariina awo akhanle tiyaahunwe
	anamwane oorakala, ntoko Khanannawu  mwaha woowi axipaapa aya khiyaxinkhe waaroyiha ohoma nttuva.

Akihimeera, nave,sookhala mixovo soovirikana sa nttuva, imoca soohomiya ikina 
, nancile nttuva soottonyeriya , elapaha , erutthu, yatthuna ni mwano iretta ikina ,okhalaka sinkhoottiherya .
 mwa mukhora iretta sinceene woohuleliya poliyomolite, nancile, elapaha, ni iretta ikina.
	 Onnicuwela wi sookhala nttuva cinhomiya anaxikola oxikola?
-Aayo piipi!Hata miyo kihohomiya okathi weettaka ekalaase yoneeli.
nttuva - Wiiwelele . Ni axipaapa etthuotheene kinoohimeeraka ahaana mutumereriwo : Weyo ni apatthani woowaakuxa awe kahiyo anamwane otthawa
ikuru orowaniohoma okumi.nttuva. Nttuva khicinlinviya. Siiso anamwane taninnuwaaya ni ikuri ni okumi.
Kooxukhurela . piipi Katariina! Okhuma olelo nkinkhalakhala kicompaka onttuvani.

	Wiixupuxere
Mixovo ni mananna a mulottihano

	Mulottihano wookhala mivirkanelo iya: woovaneela ni
woowiriyanela.

	Ni mulottihano woovaneel, nahapari ni namwaakhelela animwaakhelelana
olavula.
	Ni mulottihano woowiriyanela, nahapari onoolavula ni namwaakhelela
muteko awe wiiwelela khonaakhula.
	Mulottihano woovaneela oniiriwa woottamelana wakhala wi anoopasa
mwaha ni amphwanyaneya nipuro nimosa.
Mulottihano woovanela woottayivelana, nahapari ni namwaakhelela
amphwanyaneya mapuro oovirikana ni ottayivelana masi annoopasa
mwaha. Ntoko, ni etelefooni.
Mulottihano woowiriyanela, nahapari onoohimya masi khonaakhuliwa
naanaru. Ntoko, eporokarama ya raatiyu waala soolempwa muxoronaaleni.

	Enyaku - nyaku va mulottihanoni
akuOlavula wa ephattu, nlove enyaku-nyaku ninhimya oruma wala onyakula
wa atthu, etthu emorale, ekaaro sookhumulana, oruma vancipale wa ikoma
wala wiipa, ni ikina.
Mpantta wa mulottihano, nlove enyaku-nyaku noohaana mutaphulelo
onihimya itthu ikina onvara itthu sootheene cinuutuwelamulottihano woolavuliwa
ni woolempwa .
Va mulavuliwo, enyaku-nyaku eniireya ni eviriho, ntoko mulottihano ni
etelefooni pooti okhala oruma onuutuwela mulottihano. Wa ovaanelani, pooti
okhala atthu ahinromola saaneene malove vaavo khinavelaveliha wiiwanyeya
mulottihano. Macu wala oruma onikhumelela mapuro ankhalaahu, oniira
mpantta mananna oovirikana a macu wala oruma onhonona omaala nave pooti
wuutuwela mulottihano, ntoko oruma woowaatta wa muusika, atthu ankhuwela,
ipusina sa ikaaro, ni ikina.
Va olepani, enyaku-nyaku pooti okhumelela ni ohilempwa saana moolumo
ookwanela. Ntoko, moolumo ookwanela oohilempwa saana, oovonyiwa
olempwa malove, owaatta moottikitthiwa, olempwa ni mukhono woovila osoma
onviliha wiiwanyeya moolumo ookwanela.
Tivo, noohaana osempa mahiku otheene inyaku-nyaku va mulottihanoni
woolottiwa ni woolempwa voowi nilottihaneke saaneene.
			Elapo ahu
	Erepuupilika ya Mosampikhi emphwanyaneya epara eri variyari va ithaka
ya omakani ni okuusini ya Ekontinenti ya Afirika. Eniixatalela okhuma o
Okhipula orowaka o Okuusini, okhuma muro Rovuma mpakha oMaputu;
okhuma Onkela-nsuwa orowa Omaka, onvenya muroArankwa, muhelano a
muro Sampeesi mpakha Epahari ya Intiku.

	 Miikaano caya ti: Okhipulani erielapo ya oTansaniya, Onkela-nsuwa ilapo
iya, Malawi, Sampiya, . Simpaapwe, Erepuupilika ya Afirika tu Suuli ni
Suwasilantiya; Okuusini, Erepuupilika ya Afirika tu Suuli; Omakani Epahari ya
Intiku.
Munnuwelo aya omphima km2 799.380. Epoovo ya oMosampikhi eri iluufu
iluufu thannatthaaru mwattelo aya ottharihelaka Olepa wa mwaakha 1997.
Malamuleliwo a elapo ya Mosampikhi onkawanyiwa ni Iporovinsiya, Itixitiriitu,
Ipooxitu ni llokalitaate. Mukaweliwo woolamuliwa ori etthu yuulupale mwaha
wi onnikhweyiherya okasoopa ni okwaneliha elapo.
Ekapitaale ya Erepuupilika ya Mosampikhi esitaati ya oMaputu. Esitaati ya
oMaputu erina mulemiliwo onlikana ni wa Eporovinsiya.
Erepuupilika ya Mosampikhi enkawanyeya ni iporovinsiya 10 osuwela:
Nyaasa, KaapuTelekaatu, Wamphula, Sampeesiya, Teete, Manyika, Soofala,
Inyampaani, Kaasa ni Maputu.
Mosampikhi ookhalana miro soowaatta, masi cuulupalexa ti iya: Rovuma,
Luuriyu, Sampeese, Saave, ni Limpopo. Va muro wa Sampeese woopankiya
Eparaxe ya Kahora Paasa, ela eri eparaxe yuulupale ya elapo ahu empanka
enerixiya ni eniira mpantta wa ekhurupu sa eparaxe suulupale sa Afirika.
Mosampikhi elapo yooruwerya, okhala wi yokhalana mireerelo sa ephattu
soovirikana.
	
	Mireerelo seephattu sa Mosampikhi
Mireerelo sa maasi khacirere okhala suulupale wa okumi wa atthu, inama
m miri.
Ovarela saana miteko sahu maasi ompacera ni waakiherya ni osunka nlaka
na nipuro vaava aniphwanyaneyaya.
Maasi etthu yeephattu ya okumi wa nummaru noowaatta na inama ni miri
sa mmuro. Otakhalihiwa maasi onnihonona okumi wa itthu sa mmuro.
Atthu, akhanle tanivarela miteko maasi ni tanihonona maasi a miro, matthiya
ni ipahari, ahaana mutumereryo woocuwela okasoopa ni osunka mureerelo
ola weephattu wa maana mancipale. Noohaana okasoopa mireerelo sa maasi
mariirya ni sa maasi a maakha, sikhanle mikhaliheryo sa ephattu ya okumi
wa inama ni miri sa mmaasini.
Miri ni inama itthu suulupale sa okumi ahu. Wunnuwa wa miri onikhaviheriwa
ni mukhururu
, mwaattelo wa epula enrupa, ni muxovo wa etthaya ni ereleevu.
Eniitthaniwa etakhwa mutthenkeso wa miri onvaha ikhalelo soovirikana sa
nipuro simmelaaya. Ekhurupu ya inama sa mutakhwani sinkhala muttetthe
mmoca eniitthaniwa nattitthi.
Mulaponi mwahu sinniphwanyaneya itakhwa soovirikana.
Miri siniiriya eyoolya ya inama ni atthu. Ni wuuha itakhwa, noohaana waala
miri cikina voowi mureerelo ohimalamale. I
Ipaariki mapuro maalúpale osunka mireerelo seephattu. lya ti sirina
mukasoopelo woomalela. Ireseereva mapuro nave a mukasoopelo weephattu
woomalela.
Kuveerunu a Mosampikhi onnivara miteko soorika soolivela otthikela waala
miri sa mutakhwani
, mme muuhiwaaya.
Mireerelo sa elapo siniira mpantta wa etthaya enivarela a atthu muteko
woolima. Mireerelo mikina cinaavaha atthu enerexiya, iyo ciri ntoko, makhala
patoreya ni ekaaxi yeephattu.
Mireerelo sa epheyo itthu seephattu, ni mananna oovirikana, ciintthuniherya
okumi va Etuniyani ni ovareliwo miteko soovirikana sa atthu, okhuma olima
mpakha onttikha mphira.

			Itthu soowettela ni iphiro sa mukumanih
	Xariya wi khula nihuku onniwoona atthu ni itthu siviraka okhuma nipuro
mpakha nipuro nikina: mpuwa mwa eporovinsiya, okhuma eporovinsiya
erowaka eporovinsiya ekina ni okhuma eiapo ela erowaka ilapo ikina.
Miteko co khicalikananeya caahaakhanle itthu cooweettela ni iphiro sa
mukumaniho. Ti seyiya ninrowaahu wiiwelela mwaha aya woolikiniha muhina
woothanliwa mwene.
Wiiciso omoca wooreera wa mutivela, naari ntteeke, paketi, khampooyi
ekamiyawu ni nikereta otheene yaarookilaathi khiyoopa mwaha.
- Mmoca eera: mi ka ntteeke ni okhala wi ka etthu yooweetteliwa enivira
oculu koohaana mitthuneiiwo soowaatta, woona wi mi kinvava ntoko palame
ni mapupha aka ootaphuwa saaneene kinnaakuva ophiya Ikampu simmora
matteeke a oPeera ni oMaputu. Aa! Xariya, mi ka mwene a atthu otheene
okhala wi kinnaakuva ni kinthala oculu kiluttanihaka eiapo ela okhuma oRuvuma
mpakha oMaputu ni iwoora vakhaani, kimukuxaka pinaatamu, okhanle ti
muhooleli aka, ni iphakaci sawe, nihimyale ntteeke nitheyaka!
Paketi - hiii! “nkinkupale” mwaha woowi ni miyo ka muulupale kinkuxa
ikontentoore soowaatta malukaturiya, ipakaci soowaatta ni atthu oowaatta
nkinaakuva ntoko ntteeke. Masi, mmuro kinkata fento ehopa!Mwaahotokola
woona apakhuliwaka malukuturiya ipoorutu sa oMaputu, oPeera, oKirimani
oNakhala ni oPhempa? Iphakaci caka ti soolemelaxa ni opakhuliwà oniiraneya
ni maakina aniitthaniwa ekintaaxiti! Miyo kaamuukupalini nyuwo ntteeke
waariwaka mwaalavula etthu ele yoorakama ni yoopica weetta enkhala mwa
munkolo, olavunle paketi omuhimyaka khampooyi, ahe! Miyo vo
kaamweemererya!
Khampooyi nave aakhula ootikiniheyeene-muhuupuwelasa etthu yaatthuna
owiiraneya atthu ale ankhala mapuro ahikhanle ipoorotu ni ikampu sa
matteeke; awo khiyatthuna woonaka meettelo ni malukuturiya aya, ni waatothola
amusi aya aniphwanyaneya ilapo soottayivelana. Mi muteko aka ori waakuxa
atthu yaawo okuma oMarakweene orowaka oXikwalakwala, oKaya orowaka
oTonto ni oKwampa orowaka waMphula, kikuxaka nave itthu soolima saya wi
yaathumiheke musitati. Tivo, Xipooro musulu!
Ekamiyawu ni ephula yookhoromana aakoha otheene aya - Nkhi
mmaphironi muulupale ntoko ekoreetoore ya oPeera, ya oNakhala ni ya
oMaputu, atthu ni itthu caya yaatthuna oviraka moota xeeni? Kahaakhanle miyo
kinniira omaala woohiyu kinoopa malapa aka mparaparani.
Mwaanikereta oneettihiwa ni imompe, mucinka, puuru, ni itthu sooweettela
cikhaani olotta:- Hiyo na mwene, tiniri aalupale mwaha witi nookhweya weetta
mapuro makina, nnakhala nihinakuxe etthu ntoko nyuwusa! Ni mwaanikereta
ni ncu na mukutthulelo aamwi co:
- Khivanreerela omuthanla mwene! Otheene ahu na mwene, mmapuroni ni
muttetthe wakhula mutthu onvaraawe muteko awe.
- Mi kinoona noohaana okhala nimukhaviheryaka pinaatamu, okhanle xeetthi
ahu, wi eetteke ni malukuturiya awe. Woomalela, otheene aya yoopa makuphi
yooniherya weemererya ni ninlelo ankhala amweettihaka pinaatamu ni itthu
atthuna muculu, mpahari, wala vathi ...
Mootelo: weettaka ni ecinka yoohaana okhalana itarava wi mweemeleke
niwaakuva.

	Ikaruma sa mulottihano ni eyuulupale aya wa wunnuwerya elapo
	
Olepa ori, woohivaanyihana, mupakelo wa mulottihano muulupalexa wa
oreeriha mukhalelo wa pinaatamu. Waahakhanle olepa, nnaanyiherya,
exitooriya ya osuwela ni makhalelo weephattu vatuniyani wampwetexeya.
Exoronaali, ekhumelenle ntoko eviriho yoocuweliha ihapari cinikhumelela
mahiku otheene. Ela woopacerya yaasommwa ni yiituperiwa ni mutthu oosoma.
Mpakha olelo va exoronaali yoohaana muteko woocuweliha ihapari, yaahiyaka
atthu acuwelaka cinikhumelela.
Mukhumelelo mukina muulupale muhina wa exitooriya y4 mulottihano
wiiranen’ye noopankiwa raatiyu. Ola aahikhalana owerya woowaaphwanya
atthu oowaatta ni aaphiya ni waakuva woovikana ikaruma ikina sa mulottihano.
Raatiyu, ohikhaviherya olavula ni oviriha ihapari okathi yoowo, aaphwanya
niinaanoru anamwiiwelela mmawannyeya.Okhala wi mananna aya oviriha ni
owaakhelela ihapari waaphavela misoora ni ekaruma yoowaakhelela, ihapari
saanikhweya waaphwanya atthu, woopacerya mmawaani waya, masi
noopakiya raatityu oneettaniwa, ihapari saayiwiwa wakhula nipuro aakhalaawe
raatityu.
Etelivisawu yuulaanne myaakha sa 70. Okhuma vaavo, moolumo
yaatakaahereya ni iruku sinooniherya mananna itthu cikhumelenlyaaya ni atthu
yaarivo. Mananna a mulottihano aniira malove a mwano ankawanyeya ni
mulottihano wa iruku, wa ikanyero, ni muttikinyo. Ihapari, ohiya soolavuliya
paahi, vano pooti osommwa, wooniwa, otaphuleliwa ni namwaakhelela.
Oweha, mooniheryo woottittimihiwa wa ephattu yeelo, opacerya oxikhiwa
vanceene. Vari namoona etelevisawu, owiriyana ihapari mutelevisawuni
wookhalana mutthunelo mukina, wookhala waataaniha woona ni ihapari
cinhimiya, kahiyo vale woowiiwa ncu noowiittukuttheya wala woosoma
moolumo ookwanela ohinsuweliwa mulipo olempe. Mutelevisaawuni mutthu
onlotta mulipo onooniha ni oniixooniherya. Makhalelo a nahapari-evirihonamwaakhelela woorukunuwa.
 Namwiiwa ookhuveyiha mukumanelo awe ni
namooniherya etelevisawu.
Etelefoone ekaruma ya mulottihano eniira myaakha cinrwaahu
yoosuwela munnuwelo muulupale ni muvolowelo wa selulaari. Eselulaari eniira
ekhurupu ya ikaruma sa mulottihano yoophavelaxiya elapo ahu ela niwoko na
mukhweyiheryo onvahaya, okuxeya ni matthittyeliwo.
Woomalela wa eseekulu XX, yookhumelela ekaruma yoomalela, elo
“maakina a mulottihanelo” aniiriwa “Ekomputatoore”, aniiraneya ni intereneeti.
Maakina ala anipanka sootheene sinweryaneya opankiya ni olepa, mu raatiyu,
mutelevisawu.
Mukomputaatori, onniweryeya osoma exoronaali sa khula elapo eri
vatuniyani va, woona entereviixita, wiira mpantta wa muvaanyihano, owiriyana
muusika wa ilapo sa ottayi sa etuniya, ovahana muhupi, osoma, ovaanyihana
ni woopa mwaha.
Ixoronaali ni intereneeti sinnikhalana ihapari sokhumelela suulupale,
masi irookhala ikaruma sa ekhurupu emphaveliwa vakhaani elapo ahu ela,
vanceenexa mmawaani, okhala vi tisoovila ophwanya, ohikhala ephattu ya
osoma ni mwaha woowi atthu owaatta a omosampikhi khancuwela ovarela
muteko inforomaatika ni intereneeti.
Elapo ahu entthuna opweha ikaruma sa mulottihano sa ikomputatoori
mmaixikolani sekuntaariya mootheene.

	Anaahima a oMosampikhi
Waari okathi omoca munaahima nooripe
Mmosampikhi, eetthaniya
Alufaase
, aakhala elapo ya anaahima ni ahimya:
Oreera okhala Mmosampikhi, niwoko noowi onkhala
nooriipe ntoko ohiyu wa itthonttowa cinaarya;
nootteele, ntoko ekhuntta ya ohuuru
nancanu niwoko wi ncano nsuwa nimmwaleela elapo.
Kaxitaanyu, ntoko etthaya ya vathi
ntoko mattoro a miri
Oreera vanceene okhala kaxitaanyu mwa ekoore ya
ekole.

	Masi nihiku nimoca, munaahima ovenya mukhwaha
muulupale
okhuma oRuvuma mpakha oMaputu orowaka
enupa ya ifeeriya okumana
ni anaahima otheene a oMsampikh.

	Munaahima aari ootteeliwa murima niwoko wi
ohiitthuca wiira mooxeleliwa
ni lluka Soovirikana sa oMosampikhi.
Ohiitthuca okhalela iphattu soovirikana sa elapo
awe.

	Noomala ifeeriya, anaahima otheene yaahimya wi:
Oreera okhala namavarelela a Mosampikhi niwoko
wi ninniwerya
wiina oruma wa timpila ya oSavala
Ninniphiyererya oweha ipatthiwo sa amakhontte!

Naahima nootteele wepo Mmosampikhi!
Naahima nooriipe wepo Mmosampikhi!
Naahima oncano wepo Mmosampikhi!
Naahima okaxitaanyu wepo Mmosampikhi!
Hiyo na anaahima Ammosampikhi
Hiyo nniira mpantta wa Mutthenkeco wa
Makontnuwatoore
a Mosampikhi!

Nrowe anaahima Ammosampikhi!
Nrowe anaahima a ikoore sootheene! „
Nrowe ni matata ahu oovarelana nikhupaare ehipa
ya ewooro!
Nrowe! Nrowe! Noonele muhakhu wiittukuttherale 
vathi!
Mosampikhi osulu!
Elapo ela yoophenteya osulu.
 
	Mmenci
	Ole onrowa vale mmenci
Ole onrowa vale mmenci
Onrowa ophareya
Meekhaawe khona mukina
Khokhanle muuttutthi Oriyari wu wa ephareya
Wiipaka ecipo awe
Onttikhela ntthavi
Ovuraka ohimumulaka
Onttharelela ntthavi
Ophareya wu
Onteka nihuku
Oh, mmenci
Mwiilipihero anyu waatta
Oh, mmenci
Atthu animoowuttereryani
Ophareya wu
Onteka nihuku

	Oh, mmenci
Mwiilipihero anyu waatta
Ohimumulele ovura
Atthu animoolipelela
Ekalawa awe yoohiiweene
Onoorwa omuvoliha
Ottharihelaka mukhwaha awe
Oohompe muturi
 
Oh, mmenci
Mwiilipihero anyu waatta
Oh, mmenci
Ohimumulele ovura
Oh, mmenci
Atthu animoolipelela

Onimwiipa mmenci
Ovuraka vanceene ni waakuva
Wiipaka muturi mmenci
Ontthikela ota
Onarowela ootteeliwa murima
Atthu ale animulipelela.