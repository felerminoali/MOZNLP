maloko a wáfrika annivoliwa ntthona na muluku .
wira ntthona nla nririhiwe , atthu èkereja epajerye wixiha wamini waya .
elívuru ila ya katekese yolepeliwa makatekúmeno wira etthareke mpakha obatiziwa ni yolepeliwatho akristu othene wira esukeke ni yinjereryeke wamini waya .
tthiri mabispu à nihimerya wira : akristu othene anniphavela olokihiwa n &amp; amp ; amp ; apos ; ulakiwa n &amp; amp ; amp ; apos ; ulipihiwa murima. wira ekhale atthu òlaleya , khula mmosa ni muteko onvarawe mukereja .
wáfrika nno olelo va , wamini khunlipihenwa orattene : tivó-nto àkhala anisira akristu vohiloka , yawo annittottela murerelo ohisuwela nno w &amp; amp ; amp ; apos ; akristu .
ntoko nsu na muluku nipankyaya mutthu mwa yesu , khukhala nihiyo , siso-tho ehapari yorera ehana ovolowa mmakhaleloni mw &amp; amp ; amp ; apos ; atthu ale aniwa .
elívuru ila ya katekese entthuna wakhaliherya akristu wira yetteleke masu a muluku mmakhaleloni mwaya , elaleyeke ehapari yorera ni yavyeke orukunuxa mupuwelo ni mwettelo w &amp; amp ; amp ; apos ; atthu , ekhalihiwaka atthu asyá okathi wothene w ekumi aya ni mapuro othene .
vanjenexa elivuru ila yolepeliwa makatekista n &amp; amp ; amp ; apos ; alupale othene èkereja , wira ekhalé muthuko yamwaleleke akhw &amp; amp ; amp ; apos ; aya .
katekista , ahinatthi wakhaliherya makatekumeno osuwela itthu sintthunaya wira , yowene amusomeke toko mekhawe katekese ni aikohe mmansawe wira :
miyo vekekhai kinnamini itthu sinlaleyaka ?
vekekhai kinncttela seiyo sinà minaka ?
makhalelo a katekista
katekista ohana :
okhala otthenkaseya
nihinatthi ophiya nihiku na katekese , ireke asommene orattene molumo othene alepeliwe muthukuman &amp; amp ; amp ; apos ; owo .
alompeke wira amwaleliwe n &amp; amp ; amp ; apos ; iroho yowarya .
oreriha nipuro na katekese
apajeryeke ophiya , khutthenkasa nipuro : ovela , ikhattera , matthatto , n &amp; amp ; amp ; apos ; itthu sothene simphavelawe ovarela muteko .
okhala mutthu onvanelaneya
ahilavuleke mekhawe : avaneleke n &amp; amp ; amp ; apos ; atthu othene .
awiriyaneke .
ahikuxereryeke wira owo pahi t &amp; amp ; amp ; apos ; orina miruku sorera .
ahòveke .
asuweleke orattene makatekumeno awe , asuweleke-tho makhalelo aya .
okhaliheriwa n &amp; amp ; amp ; apos ; akristu
khula muthukumano , akristu , vanjenexa ale athanliwe okhala anamuku àprekatekúmeno , emukhaliheryeke katekista , wira ahikhaleke mekhawe .
mavalo a katekese
katekista onniwakhelela amusi
othene annikohana ihali .
katekista onnakoha makatekúmeno molumo a katekese avinre , yaliyalá onniwupuxerya .
khula mutthu ahimye muteko wamanenlyawe natiri okhala wira òvara walá khavanre .
makhalelo ahu
khula katekese ompacerya ni makhalelo ahu .
molumo awo annikhaliherya owiriyana sana masu a muluku ni ottemulela mutthaka muluku ontthunawe onihimerya .
katekista asomeke molumo a makhalelo ahu , walá àhimeryeke amusi ni molumo awe itthu silempwe .
masu a muluku
katekista asomeke sana , numalá àkohe amusi yaiwalene sana .
awo ehimyé molumo yiwalyaya .
okhala wira khiyaiwale orattene katekista asomeke-tho .
vano othene evaneleke elikanyihaka molumo a makhalelo ahu ni masu a muluku n &amp; amp ; amp ; apos ; itthu sinkhumelela mulaponi mwahu mahiku ala , siso anrowa ottemulela mutthaka muluku omphavelawe wahimerya .
murima wa katekese
mutthaka owo wapajenryaya ottemulela evanelaka , onniwanyeya orattene katekista asomaka murima wa katekese .
katekista asomeke ni ahimyeke ni molumo awe wira othene yìweke sana .
ovekela
molumo a ovekela , imara sinjene ari a masalmo .
ni molumo awo anaisarayeli , hatá yesu n akristu yanvekenle muluku ikuru sowettela masu awe .
siso nìreke-tho hiyo .
khula mutthu alompeke-tho ni molumo awe wira amuxukhuru muluku molumo òrera aiwalyawe ni anvekele ikuru so wettela .
ovanela ni olehana
katekista asomeke sokoha .
othene ephaveleke wakhula .
ovanela iwo omaleke wiwananiwaka muteko wanrowaya ovara owani ettharaka molumo a katekese , othene vamosá walá khula mutthu mekhawe .
emmaneke natiri evarelanaka matata .
yixutteke molumo alempwe wira esukiweke mmurimani .
olaxeryana ni nsipo nokhuma
ohinatthi ovolowa okatekúmeno
khavo onwerya okirwela miyo , ahithanliwe n &amp; amp ; amp ; apos ; atithi
atthu anòniherya otthuna waya okhala akristu , yakheleliweke sana n &amp; amp ; amp ; apos ; utteliwa murima munlokoni mw akristu .
katekista walá ansiau alehaneke n &amp; amp ; amp ; apos ; awo nihiku nintthunaya orowa okumana n &amp; amp ; amp ; apos ; amusi aya , ahikhanle akristu .
evaneleke n &amp; amp ; amp ; apos ; amusi awo mwaha w otthuna waya okhala akristu : ehimeriweke otteliwa wahu murima , mana nloko nahu khanthanliwa mutthu , khavo onkhottihiwa okela .
muluku tith &amp; amp ; amp ; apos ; ihu onnihanela okhala an &amp; amp ; amp ; apos ; awe n &amp; amp ; amp ; apos ; amusi .
vano okathi onrerela opajeriwa katekese , nlaihaniweke n &amp; amp ; amp ; apos ; akristu nihiku n &amp; amp ; amp ; apos ; owakhelela awo omphavela okela nloko nahu .
katekista khanwerya owakhelela mekhawe , nto yakheleliweke n &amp; amp ; amp ; apos ; akristu èkomunidade vanjenexa n &amp; amp ; amp ; apos ; aholeli aya .
owakhelela amusi a nanano
nyuwo mumphavela osuwela nloko na muluku , murweke ni murettele : hiyo n amus inyu .
muthukuman &amp; amp ; amp ; apos ; ola okhalé ntoko siniraya amusi , evanelaka ni murettele n &amp; amp ; amp ; apos ; utteliwa murima .
katekista apajeryeke wasuweliha akristu akhw &amp; amp ; amp ; apos ; awe wira amusi asyá omphavela okela nloko n &amp; amp ; amp ; apos ; akristu .
akristu yàthonyeryeke amusi awo otteliwa waya murima w &amp; amp ; amp ; apos ; owakhelela . othene esuwelaneke wira yettihaneke ntoko amusi akhweli .
vanrerela okhala-vo animadore a zona .
makhulupale a nloko n &amp; amp ; amp ; apos ; akristu yopeke mwahá wa molumo ala :
nri vava , mana muluku ònitthana . nitteliweke murima , nimuxukhuruku .
munn ihu ti yesu kristo , yowo ontthunahu omusuwela n &amp; amp ; amp ; apos ; umutthara wira nettihaneke ntoko amusi .
nyuwo munnipacerya olelo wettela ephiro wira mmusuweleke yesu kristo , musuweleke itthu siralyawe , okhwa n uhihimuwa wawe ni mmutthareke .
ephiro ela ennopixani wobatizoni onrowawe yesu wovahani ekumi esyá .
vano elehaneke nihiku n &amp; amp ; amp ; apos ; ompacerya katekese .
katekese onlikana ni namálwe . wakhula wihaniwa .
katekese ti :
wiwa ni maru ,
wamini ni murima ,
wettela ni mukhalelo ahu wothene .
aprekatekúmeno ehimeriweke orowa omphavela mukristu oniwerya wakhaliherya wettela ephiro y okatekúmeno . katekista n &amp; amp ; amp ; apos ; ansiau yakhaliheryeke aprekatekúmeno omuthanla mukristu onrerela .
muthukuman ola omaleke ni nivekelo ni nsipo .
apwiya muluku , hiyo notteliwa murima vathukumanenlyahu otthara ephiro anyu .
nsipo : nimuttottopele muluku
okhala ntoko axinna
atthu othene a mulaponi anniphavela okhala vamosá yatanàka n akhw aya .
kavo onwerya okhala mekhawe .
hiyo othene onnisivela othukumana ni ovanela n amusi n &amp; amp ; amp ; apos ; apatthani , ninnimphavelatho muholeli àxariya wira anettihe ni murettele momusini ni vatthokoni nikhaliheryanaka mukina ni mukhw &amp; amp ; amp ; apos ; awe .
muluku mwanene t ohenle mmurimani mw &amp; amp ; amp ; apos ; atthu othene otthuna wiwanana .
nto mulaponi mothene atthu annikawanyeya , annipuheryana , ni annikumiheryana ikhotto .
hiyo n &amp; amp ; amp ; apos ; akristu ninnikupali wira atthu othene emuttharaka yesu kristu pahi anophwanya murettele , exariya ni watàna .
owo ti murummwa a muluku orwenle wakhaliha atthu othene omusi omosá w axinna aniphentana .
yesu òvahererya ekumi awe wira amalihe okawanyeya w atthu , vano onniwitthanela othene okhala ntoko axinna .
okhala onokhalihaniwa
ovanela mwaha w ephattu ya munlokoni
makhalelo ahu
mulaponi mu khanthowa mahimo .
mahimo awo aphattunwe n &amp; amp ; amp ; apos ; amus &amp; amp ; amp ; apos ; ihu a khalai .
tivó khula mutthu okhalana nihimo nawe n &amp; amp ; amp ; apos ; atat &amp; amp ; amp ; apos ; awe .
mutthu , osuwela nihimo nawe ni nsina na humu awe etthu yulupale ni yorera , ephattu y &amp; amp ; amp ; apos ; emakhuwa .
elimalelo y emakhuwa , khula mutthu okathi oninnuwawe , onnixuttihiwa n &amp; amp ; amp ; apos ; ame awe nihimo nawe ni humu oniholela nloko nawe .
okathi omanlyaya ekhotto , anamwane akina àrimela mana khasuwenle nihimo naya ni nsina na humu aya .
vano ole àsuwela , vomukhwela osuweliwa n uphiya owani .
siso-tho atthu akina ayareliwe opoma khansuwela nihimo naya , masi annimuthanla mutthu onarerela wira àkhaliheryeke maxankiho aya :
owo onnikhala ntoko humu aya .
wakhumelela mulattu , munroha vai ?
yakhumelela eretta yulupale , muniwakuvel ani ? .
khavo onkhala mekhawe , ahikhanle ni mutthu onlipanawe , nnakhala mutthu onrowa ovara muteko elapo ekina , weiwo onnimphavela mutthu òlipana .
vanjenexa ayariwa mwana , ikoma , ifesta sotthapela , othelaniwa , nàkhwa , matthanka , itthu iya sothene khasiniriwa humu a nloko ahisuwelihiwe , yowo t &amp; amp ; amp ; apos ; oniholela .
onakhalaru mulolo ohiniwananeya munlokoni mwawe , yamphwanya maxaka , humu awe anathukumanya amusi othene à himeryaka wira etakhwa y alolo khivo .
anaruma amusi akina oroweliwa mmusi aya owo nipuro nlo nnihawawe , wira emukhaliheryeke omaliha maxaka aphwanyalyawe .
murima wa katekese
okhalihana w amusi ti nikano norera nnivahiwahu n amuhakhala ihu .
yolimalela ela ya munlokoni n &amp; amp ; amp ; apos ; emakhuwa , etthu yulupale ni yorera .
ovekela
ninnoxukhuruni , apwiya muluku ahu , mana okhuma khalai munninivaha mahumu annihòlela mmalokoni mwahu .
ovanela ni olehana
okathi ula sivaneliweke itthu satonko okhumelela s &amp; amp ; amp ; apos ; okhaliheryana munlokoni walá mmuttettheni .
ninnona okhala etthu yorera munlokoni okhala mutthu mmosa ohòlela nloko nlo ?
mutthu onaholela amusi akhaleke owi sai ?
mutthu ettale arowaka elapo y ottaiwene , onnona okhala etthu yorera okhala mekhawe ?
mahiku ala tithi a mutthu ni mama a mutthu anttittimihiwa sai ?
namakotto khanlipa ahirapenle mwiri !
mwene mekhawe khaniwerya wira etthu yorera , ahikhaliheriwaka n amusi awe .
makhalelo ahu
mutokwene a nihimo nahu akhwa vale , amusi othene annithukumana , yalattulaka hatá atthu a mahimo makina .
alopwana ampacerya ovanela ekohanaka ti pani onrowa okela mpani mw atat aya akhwiye .
vano mutthu othanliwe , onnemexiwa eriyari y amusi othene ehimeriwaka wira :
ola va tata ! orinanyu omwiwelelaka n utthara sinihimyawe , ntoko sawirelanyu atat ale avinre .
vano owo onnihimeriwa wira :
amusi yettihiwa n atat inyu t ala : akumi , alolo ari vava , othene muharihelé otakhwani , t awinyu ! .
okhuma nihiku nenlo amusi othene a nloko nlo annettihiwa ni yowo .
yakhalá enkhumelela munlokoni yorera walá yotakhala , amusi animwakuvela yowo , onakhaliherya omalamaliha muxankih owo .
atat awo annaxekurya mmawannyeya amusi othene , hatá ale ankhala ottaiwene , khiyavaha miruku so wetta sana munlokoni .
othene annattittimiha atata , anniwiwelela , annaphenta , anniwakhela sana vaté vaya , annatumererya an aya wira siso siniraya , mana ti yawo amuthanlale okhala tat aya . -
murima wa katekese
ohumu ti warumela amusi othene .
amusi anniwanana munlokoni , akhalaka mutthu òrera murima onaholela .
humu akhaleke òroromeleya n amusi othene a nloko nlo , wira aweryeke owatàniha .
akhalaka òsuwela n òrera murima onnareriha amusi othene a nloko nawe .
amuhakhalai ahu avinre , ari ntoko mitathari sahu , humu ori ntoko mwiri onatàniha mitathari n iritta .
mwiri wowùma , iritta saya sinnúma . tivo vankhwèleya wira amusi othene etthokeleleke sana ehinatthi omuthanla humu aya ontthuna owettiha .
ovekela
muluku , munivahe murima worera wira nìweleleke mahumu ahu , níwananeke munlokoni mwahu .
ovanela ni olehana
munlokoni mwanyu òkhala mwené othanleliwe n amusi wettiherya nloko ?
ale ahirina , annilipa , annìwanana ?
munlokoni mwahu mwené òttikhiwa onnajala amusi othene ? ohavo onthanyiwa n uwo ?
mwene aphavelaka opaka muthukumano , amusi akina ehinatthuna orwa , annira sana ?
nireke exeni humu ahu ahinettiheke sana ?
mulattu khanikhùwa atat awe , amphuka .
hiyo nakhuwa atat ihu etthu yiralyahu , anira sai onikhaliherya ?
makhalelo ahu
khula mutthu ayariwaka onnikela nihimo n ame awe , khavo onthanla mmansawe .
nihimo nlo ninkhuma wa muhakhala ihu :
owo t opajenrye wihaneliwa nihimo nlo , vano atthu awe khíyìreliwa analexe , ntoko amale , amirekoni , amavele , amulima .
khula nihimo ohavo mutthu oniholela :
amavele amwene aya yihaniwaka yamuthala , atthu a nloko nlo annihaniwa anamuthala .
akina ekhalaka amirekoni , mulupale aya ihaniwaka yapaphaya , amusi aya othene annihaniwa anapaphaya .
mukina akhalaka akhurupuwa , amusi annihaniwa anakhurupuwa .
hiyo nokhalana nihimo nahu , nokhalana atat ihu , nloko nahu , nsina nahu , vano nirwenle-ni va ?
mahimo a vathí t òkawanyeya .
onokhwani annirelana iperwa , annikhaliheryana ovitha evaraka miteko sothene sinkhweleya okathi ule , nto annivehana ni annikuxa solya ehivekelanne , khíyakawana okathi ole .
annirelana siso ettharihaka iperwa .
makhalelo ala annikawanya mahimo , yavalanyaka akina n akhw aya .
masu a muluku
vaphiyalyaya okathi wathanliwe , muluku òmuruma mwan awe .
ola ahiyariwa ni muthiyana , ettihiwaka n ikano s ayuda , wira awòpole ale yettihiwa n ikano seiyo , ni wira hiyo niwerye okhalihiwa ana òleliwa a muluku .
murima wa katekese
muluku , tithi àtthu othene , onnarumihela mòpoli oniwatàniha wira ekhaleke nihimo nimosá .
muluku awehaka makhalelo àtthu antepa okawanyeya , onnamorela ikharari ni onnarumihela mwan awe yesu kristu , yowo onixuttihale wira muluku ti tithi àtthu othene , awo ari axinna .
tivo vahinreraya othanyana n upuheryana , mahimo othene ahana okhala ntoko ephula nnitho .
khalaixa yahikhala atthu ntoko amuhakhala ihu , nloko naya nari n amakampusi n alimi , nihaniwaka na isarayeli .
mwa nloko nenlo muluku ahimuthanla muthiyana , nsina nawe maria , yowo amuyanre yesu kristu .
atthu a maloko othene annitthaniwa ni yesu wira ekele omusi ola .
khinnithanliwa nikhuli , nihimo , elapo , elavulelo walá ephattu .
ovekela
apwiya , muluku ahu , munivahe ebarakha wira natàneke , nimuttharaka yesu kristu .
ovanela ni olehana
ninnisuwela itthu sinkina sinakawanya atthu , enathanyana ni enapuherya ?
mapuro antumihiwa itthu , oxipiritali , oxikhola , mapuro anvariwa muteko , mapuro amphukiwa milattu ?
nywo munupuwela-ni mwaha wa nloko n akristu ?
atthu a nloko n akristu t èlapo emosa walá t a nihimo nimosa ?
nisukeke mmurimani mwahu
yesu ti mulupale a nloko n akristu , oniwatàniha atthu othene .
ophenta ovilelá !
makhalelo ahu
mulupale a nloko na vathi-va onnavaha miruku atthu anaholelawe , wira ekhalaneke murima mmosá worera , wowiwanana , ephentaneke , ekhaliheryaneke .
masi àkhala akina ahintthuna omwiwelela , ankhotta miruku sorera sinavahawe , anetta ni enamuna entthuna murim aya .
awo annimunyokha humu aya mana makhalelo aya t otakhala .
annona wanyonyiha miruku sorera sinatumereryawe wettela .
hatá atthu awo yiraka siso , humu aya khananyanyala , imara sikina onnipaka mithukumano n amusi wira aphwanyeke miruku s owokolola ale ahiniwananeya , ahimyaka wira :
etakhwa y alolo khivo .
siso yesu kristu varwalyawe àphwanyale atthu othene ekawanyeyalene n inamuna sinjene :
athajiri yàhaxaka òthoiwa ;
akumi yàthanyaka aretta ;
alopwana yàpuheryaka athiyana ;
alupale yàpuheryaka axikhani ;
anjene etthukiwaka vahimulattu .
masu a muluku
yesu ahikelela wettetta elapo yothene y ocalileya , awixuttihaka atthu mpani mwaya mothukumana , mwihaniwa sinagoga , alaleyaka ehapari yorera y omwene , àvonihaka atthu iretta saya sothene n ikwerere saya sothene .
ovuwa wawe wahimwarela mulaponi mothene m osiria : tivó varuheliwawe atthu othene yahawa , ehaxiwaka n iretta ni sotakhala sa khuia enamuna , n ale yavariwe ni malaikha òtakhala , n atthu yawereiwa ejili n alipa-òrakala .
vano yesu anavoniha .
mittitthi sulupale s atthu sanimutthara , sikhumaka ogalileya n ilapo ya dekápoli n oyerusalemu n oyudeya n ilapo y okhopela wa yordani .
murima wa katekese
yesu ti mòpoli ahu orummwe n atithi , ontthuna wira niphentaneke ntoko axinna .
yesu kristu khatthunne otthara solimalela sakawanya atthu , aphenta atthu othene , khamuthanyale mutthu .
yesu anaphavela-tho athajiri , àtumereryaka wira yakhalihereke alipa-òthoiwa , mana othene amusí , othene àna a muluku .
nloko nlo vakhani vakhani novira ninnuwaka mpakha omwarela mulaponi mothene mwa vathi .
vano yesu onninihana-tho hiyo wira niphentaneke , nimoneleke vatthu khula mutthu .
ovekela
apwiya , muluku ahu , munivahe omusuwela yesu , munikhaliheryeke watàna n atthu othene !
ovanela ni olehana
mahiku ala , mulaponi mu , ninnona wira atthu annìwanana , walá annikawanyeya ?
yesu ahamorela ikharari aretta n alipa-òhawa .
mulaponi mu awo annoneliwa watthu ?
hiyo ninwònela sai alipa-òhawa ?
hiyo nìreke exeni wira nimutakiheke yesu òmoriwa ikharari ?
momusini mwahu ninniwanana n atthu a mahimo makina ?
okwesa ompajeriwa mpani , khiyakela otá !
malhalelo ahu
masu a muluku
yesu ahettetta ilapo sothene , awirelaka atthu sorera , awòpolaka othene ale yari ipottha .
vano atthu yahimwiva , emukhomelaka vamwikimanyo .
masi mmurottoni mwaya , muluku òmuhihimuxa mokhwani , khunvaha wisoniherya , khahiyó w atthu othene , masi w ale yathanliwe wopaceryani ni muluku wira ekhalé anamona .
murima wa katekese
yesu ahìra sorera , ahilupatthiwa , khwiviwa , nto muluku òmuhihimuxa .
yesu anixuttiha wira muluku onnaphenta atthu othene , ntoko tithi sinaphentawe à n awe .
yesu ari mmasikhini , kharina nipuro n okhala , àmuroromela muluku pahi , yowo ori tithi awe .
yesu aniwixuttiha atthu wira ettittimihaneke , ekhaliheryaneke .
anahimerya athajiri ni makhulupale a mulaponi wira ehapuheryeke atthu axikhani n alipa-òhawa , ehathanyeke .
makhulupale yahinyonyiwa ni mwixuttiho wa yesu .
tivó vaiwanannyaya omotheryasa yesu n umwiviha .
yesu anisuwela wira arowa wiviwa , nto khakumihale ekhotto , khanvehale mutthu , khùpuwenle otthyawa , ahivilela amuroromelaka muluku amurumme ni àphentaka hatá ale yamulupattha .
ohìviwa akhomeliwaka vamwikimanyo , ntoko okathi ule sirihiwaya alavilavi n anawive .
muluku khamunyanyanle yesu .
vakhwiyawe ni vavithiwawe òmuhihimuxa mw alipa-òkhwa mmurottoni mwaya .
vahihimuwalyawe , yesu ahisoniherya w apatthani awe , yawo yamutthara .
vano ori ni muluku tithi awe , nave , hatá nihimonaka , ori-tho ni hiyo .
ovekela
apwiya yesu , mwakhwenle atthu othene , munivahe ebarakha yo waphenta atthu othene , hatá ale annirela sotakhala .
ovanelani olehana
yesu ni mwixuttiho awe ni makhalelo awe , exeni yaphavelawe wasuweliha atthu ?
yesu alupatthiwaka ahaxiwaka ti pani amuroromelawe ?
vakhwalyawe yesu ni exeni yamukhumelenle ?
akristu anlipa nani ?
nisukeke mmurimani mwahu
yesu kristu ti mòpoli àkhwenle atthu othene .
namurera murima nlitti nawe khannixa !
ekhalawa khinlyihiwa n ule ohilyiye !
makhalelo ahu
mwanamwane opopihiwaka ni yotakhala , anari n atithi awe , khanòva .
atthu annopopihiwa n itthu sotakhala sowatta ni ankhala yòvaka , khanamini wira muluku ori vakhiviru vaya .
amus ihu a khalai yanisuwela wira muluku òkhala . awo yanihimya wira :
muluku ti mwanene itthu sothene .
mukhulukana muluku yola .
nanwara sothala , muluku onnimona . muluku òkikhunèla !
muluku mukhwatapari onetta awehaka vathi .
masi amus ihu awo a khalai khiyàsuwela wira muluku ti tithi aya atthu othene ni wira , mopuhani walá movelavelani , muluku onnikhala vavo , khiyakhaliherya .
tivo , eripiwaka murima , vahimyaya wira :
muluku òkitheya . muluku òkitthulamela .
hiyo nanò ripe : ohawa wonlimalela !
oripa woniha itthu . nikhuli nla ti notakhala .
vakhanleru siso , mohawani ni motakhaliwani yanona wira yahimurakamela muluku . tivo , yanatthyawelela amusi aya akhwiye , wira yawo evaneleke ni muluku . siso yanihela mukuttho , yanimutthukwa natiri , wira amuhatat aya yawo yakhaliherye , yavekeleleke wa muluku .
okathi w owereiwa walá w otakhaliwa , yanihimya wira apipi yale akhwiye ànanariwa , walá ohavo onakhalela nrima .
siso mukhalelo aya wari woripiwa .
olelo va khavo anira siso ntoko siraya amus ihu awo a khalai ?
vano-nto , hiyo ntthikeleke otthara ephiro yeyo ?
amus ihu a khalai yananyiherya wira ehimutthunkwe natiri , ehihenle mikuttho , walá ehivanhe solya , muluku khàvaha iye saphavelaya , ntoko ekumi , solya , epula ni sikinaku sorera .
masu a muluku
yesu ahahimerya awixutti awe wira :
murima ohovaveni mutthokelelaka yoyla , walá yowurya emphavelelanyu olipa nnánkhala muhivelavelé ni sowara simphavelelanyu erutthu anyu .
vekekhai , ekumi khahiyó yulupale ovikana yoyla ?
nave erutthu khahiyó yulupale ovikana sowara ?
nkàweheni axipalame anvava musulu : khanàla , nnákhala khanihepha , hatá kharina ntatha n osuka solya . vano , atith inyu ari wirimu annaphwanyiha solya iyo . khi nyuwo , khamuhiyó alupalexa wavikana axinuni ?
ti pani a nyuwo , onwerya orakamiha hatá vakhani olekela w ekumi awe ?
nave-tho , munripeliwa-ni murima mwaha wa sowara ?
mòneke waleya wa ithutu sa mmathalani :
khasinvara muteko , nnákhala khasintthava ikuwo .
vano muluku , yowo oniwariha siso malaxi a mmathalani , ankhala olelo , melo khupahiwa , onotepa wowarihani nyuwo , atthu òwamini vakhani .
tivó , muhithanané mwiraka :
nilye exeni ?
niwurye exeni ?
niware exeni ?
ahinimusuwela muluku t anetta ephavelaka itthu iya sothene .
masi nyuwo , atith inyu ari wirimu annisuwela wira sothene iya sinnohalelani .
murima wa katekese
yesu ònithonyerya ni makhalelo awe wira muluku tith ihu , onnisuwela ohawa wahu , ori ni hiyo khula nihiku .
yesu onninixuttiha wira muluku tith ihu , ohinweryahu omuhoverya , onniniphenta ni khanninyanyala .
vayariwahu , nakhala mulaponi mu , mana muluku onniniphenta . owo onnimusuka khula mutthu , khavo onimurihelawe osalani .
yesu khalavunle molumo pahi , nto ohòniherya n itthu sawirenlyawe atthu wira muluku onnisuwela muhawelo wa khula mutthu .
khavo onimuliyalawe . yesu aniwattamela aretta n ale òthanyiwa , khwamorela ikharari .
ninlelo yesu òleva ekumi awe , wira àkhalihe atthu othene axinna hatá awanani awe .
vekekhai anamini wira hatá ale yamwirela yotakhala , yari ana a muluku . tivó ahalevelela othene , ahimyaka wira :
tithi , mwalevelele , okhala wira khansuwela sinirava .
yesu ahixintta wova , mana ahimwamini muluku tithi awe .
tithi , matatani mwanyu kinovahereryani eroho aka .
tthiri , muluku ahimwakhelela yesu , khumuhihimuxa mokhwani .
ovekela
apwiya muluku tith ihu , nyuwo ti mwanene itthu sothene .
ninnamini wira muri khula nipuro , molikanana onikhaliherya khula okathi .
ovanela ni olehana
amuhakhalai ahu moxankani mwaya yanatthyawelela alipaòkhwa .
vano hiyo ninniroromela mukhaliheryo aya walá ninniwova ?
yakhweyá alipa-òkhwa anniwerya oniriha yotakhala ?
yesu ònixuttiha wira muluku ti tithi òrera murima , onniphenta . omuroromela wahu t uwi ?
wetta mekhawo wisiva !
mutthu khanira : kètte nani ? muluku ari-vo !
makhalelo ahu
katekúmeno mmosá orotthukweliwa okhatteya , weiwo-tho atthukweliwa amiravo araru òtanzania avirinhe miyeri mili sihiphukiwaka milattu saya .
okhala wira kharina amusi omosambikhi nno , annihawasa etala n orirya .
nto katekumeirowo okathi wothene onruheliwawe yolya n amusi awe onnakawela akhw awe awo .
masu a muluku
ophenta wanyu okhaleke w ekekhai , muthanyeke sotakhala .
mwalompeleke ale anolupatthani ;
munvekele muluku wira àvahe itthu sorera , ahiwirelé sotakhala .
mutteliweke murima vamosá n ale antteliwa murima ;
muhiphaveleké itthu sowittittimiherya , mwilikanyiheke n ale ahinòneliwa vatthu .
muhisupuweleké okhala asuweli .
muhilivé yotakhala emreliwanyu ni yotakhala ekina . muhaweleke wira sorera oholo w atthu othene .
murima wa katekese
okhala axinna okawelana otteliwa murima ni ohawa .
yesu onnixuttiha wira niphentaneke ntoko axinna okhala wira muluku onipattunxe ori mmosaru ni onnaphenta atthu othene ahathanlaka .
hiyo othene n àn awe .
nimonaka mutthu onihawa walá onvonya , khaninwerya omàla ni wikhurana , mana mmus ihu , òphentiwa ni muluku .
nimukhaliheryeke wira arerihe makhalelo awe . yesu ohakhwela atthu othene .
ovekela
apwiya muluku tith ihu , munivahe murima worera , wira nettihaneke ntoko axinna , nikawelanaka sorera sinivahalyanyu .
ovanela ni olehana
mmus ihu awereiwaka ninnirowa omuxekurya hatá akhalaka ottaiwene .
ankhi namwattamanan ihu a nihimo nikina awereiwaka , nnira sai ?
akristu èkekhai anaphenta ni analevelela a nloko nayaru pahi ?
namonaka mukhw ihu alimaka ematta yulupale , walá atenkene empa yorera , ninnisiveliwa ni yowo , walá nimmukhalela nrima ?
ale arina mihakhu yireke exeni wira ekhaleke apatthani akhw aya òthoiwa ?
nireke exeni wira noniherye okhalihana othene ntoko axinna ?
ovaha wàla , wimana wariká !
muluku iralé : an ak awo ! .
makhalelo ahu
khalai vavirikana ni vano , mana itthu sinjene sorukunuwa .
axitith ihu a khalai yarowa vai otumiha miritti saya ?
okathi w ekhotto onnilikana ni vano ?
itthu sothene sirukunuwaka , sinnithonyerya okelela oholo w atthu ni wunnuwa w elapo .
khula mutthu onniphavela oreriha makhalelo awe .
okilathi t okhwa .
namanyonyiwa , oholo khan etthu .
wahivareke muteko , onona mwanene . vatthokoni ninnivara miteko siniphwanyiha murerelo , ntoko oteka empa , olima , wapeya , okattha ikuwo , okwesa mpani ni vaté .
masu a muluku
amusi aka , kinnotumereryani ni nsina n apwiya yesu kristu wira , muhettaneké amusi anetta vohiloka , ehinatthara ikano siwixuttihalyakani .
nyuwo mwaxinene mosuwela enamuna y okitakiha miyo . miyo nkinette ni nyuwo vohiloka , walá nkitonko olya mahala yolya y anene .
ohiya vo , kanikukhumuwa n uhawa othana n uhiyu , kivaraka muteko , wira kihimukhule nnákhala mmosa a nyuwo .
khahiyó wira nkaphwanela okhaliheriwa ni nyuwo , nto kaphavela wothonyeryani ephiro , wira mukitakiheke .
okathi waryaka ni nyuwo , kanohimeryani wira : mutthu ohintthuna ovara muteko khamphwanela olya .
vekekhai , kihìwa wira eriyari anyu àkhala atthu ònyonyiwa , anihiya ovara muteko , enatthuwatthuwa ehivaraka etthu .
yala kinnaruma , katumereryaka ni nsina n apwiya yesu kristu , wira evareke muteko ni murettele , ni siso elyeke yolya ekukhumuwenlyaya mmansaya .
vano nyuwo , amusi aka , muhojeleké wira sorera .
akhalá mutthu ohinlwelela ikano sihimyalyaka mpapheloni-mu , mmusuwelihe , mmuhiye akhaleke mekhawe , wira uliwe muru , nto muhimwettiherye ntoko nwanan inyu munvahe miruku , okhala wira mmus inyu .
murima wa katekese
muluku onipattunxe anivahaka ekumi n ankhili wira nakiheryeke makhalelo ahu ni nikeliheryeke oholo nivaraka muteko .
yesu onninixuttiha wira muluku onnaphenta atthu othene ntoko an awe , ontthuna wira othene ekhalaneke ekumi ni mukhalelo worera .
mwaha wa muteko onvarahu t onrerihanahu ekumi ahu .
muluku onimwavaha atthu othene ikuru n ankhili , wira eruweryeke sorera sinaphiyerya .
ale anlovela muteko ale antthyawa miteko sa mmatta , ale aniwehererya simphavelaya wohukhuwa , othene aya annanula ephome akhw aya anvara muteko ni annihonona makhalelo àtthu othene mulaponi .
yesu ahinatthi owixuttiha atthu molumo a muluku apajenrye mwanene ovara miteko sa mmatta ni so kalapintero aphwanyihaka murerelo vatthokoni v axitithi awe ni mulaponi mwawe .
neteteyeke wira an ihu yixutteke miteko ntoko okalapintero , opaterero , wupa mwapu , otthava ntthatto , ethokwa ni miteko sikina .
nihana wukhuwa vanjene wira emp ahu ekhaleke yorera ni yotthuneliwa sana , niphaveleke oreriha nipuro n orupa n an ihu , niphaveleke itthu sinàpeliwa ni sinlyelyiwa niphaveleke mesa , ikhattera , mikhora , elatirina .
nipasopeke wira nihimwarexeke musurukhu n itthu sihimphwanyiha murerelo vatthokoni , ntoko evinyu , khankala , esuruma .
vatthokoni vannirerela wàla miri sa mihokorokho ntoko :
mipaphaya. miraranje , milimau , mikole , mana mihokorokho saya nalyaka , sinnikhaliherya ophwanya ekumi yorera .
ovekela
muluku tith ihu , munivahe ikuru wira nivareke sana miteko sahu , wira nikhaliheryeke murerelo w atthu othene .
ovanela ni olehana
mutthu mukumi , onkhotta ovara muteko , onokilathi pahi , awehereryaka ovahiwa , onoreriha mukhalelo w ekumi ?
ti sivi itthu sulupalexa mutthu sirinawe wetetela wira vatthokoni vawe ni mmawani okhaleke murerelo ?
miteko xeni axitithi sinonaya orerela owixuttiha an aya. wira oholo saphwanyiheke makhalelo òrera vatthokoni vaya ?
khula mutthu ahimyeke muteko onrowawe ovara vaté vawe .
onyonyiwa khunlyiwa , onlyiwa otthuwatthuwa !
muluku khanira : munyawe wira kovaheni !
otthenkaseya w ovolowa
katekista amuhimeryeke ansiau wira wophiya okathi wo waweha aprekatekúmeno .
yiwananeke nihiku nintthunaya othukumana n akristu , alattuliweke animadore a zona .
ethukumanaka , numala ovekela eroho yowarya , esomeke mwettiheryo wa makatekúmeno .
eweheke makhalelo aprekatekúmeno vanjenexa vatthokoni vaya , yakhanle wira ahòniherya oru kunuxa murima .
etthokeleleke enamuna yo wakhaliherya omutthara sana pwiy ahu yesu .
yari wira evoloweke nanano walá yululeke mithukwnano s aprekatekúmeno .
yakhalaka mwayawo ahinrerela ovolowa , ansiau ni katekista ewihaneke ni yahimeryeke wira epajeryeke olokiha makhalelo aya ni vatthokoni vaya .
ahinatthi opaka muthukumano mukina .
makhalelo ahu
katekista àkoheke aprekatekúmeno muteko xeni ovanryaya vale vaya , wira ereriheke etthoko aya .
olelo va ninrowa wupuwela molumo niwalyahu mithukumano sivinre . mwa molumo othene yiwalyanyu mpakha va , t avi akhanle mmurimani mwahu ?
khula prekatekúmeno àkhuleke , ahòvaka ni ahònaka ehaya .
murima wa katekese
ovolowa ephiro y okristu ti omutthara yesu .
murwaka okela nloko nahu nla , hiyo akristu othene notteliwa murima , nnowakhelani .
ninnisuwela wira atthu khankhala mekhaya , àkhalana nihimo naya n atat aya anaholela , yawo t aniwatàniha amusi othene a nloko nlo ntoko sinonelaya orera .
vano hiyo n àkristu , mulupale ahu ti yesu kristu .
owo òvirikana ni mamwene a vathí-va , mana orwenle owatàniha atthu a maloko othene , wira ephentaneke ni ekhaliheryaneke ntoko axinna .
atthu akina khiwasivenle mwixuttiho wa yesu . tivo yaiwanannyaya omwiva , emukhomelaka vamwikimanyo .
hatá akhomeliwene siso , yesu khonne onyanyaliwa ni muluku tithi awe , nto ahimuroromela yowo .
tthiri muluku khawerya omunyanyala mwan awe .
tivó vamuhihimuxalyawe mw alipa-okhwa .
yesu òhihimuwa , mukumi ni onkhala mapuro othene .
vano onninitthana hiyo wira nimutthareke naphentaka atthu othene .
esumana eyo nvolowaka ephiro y okristu , munrowa watàna n amus ihu othene anettela ephiro yeyo vathi-va .
àlakiherye itthu sintthunaya wira , makatekúmeno evarelaka mwikimanyo n anamuku aya etthittaka nlepa na mwikimanyo vayuji v an aya .
àhimerye ntoko silempwaya wira :
esumana eyo , khula mmosa a nyuwo onorowa oholo ovarela mwikimanyo , ammanelaka yesu natiri òkhotta sotakhala , ntoko : wiva , wiya , oraruwa , wotha , ohapaliwa , ohiwanana vatthokoni , n itthu sikinaku sotakhala .
mana ti sotakhala seiyo simwivale yesu .
niraka sotakhala iyo ninnimukhotta yesu onnitthana wira niphentaneke .
nimupuwele yesu okhwale akhomeliwaka vamwikimanyo , wira awatànihe atthu a maloko othene , àkhaliheryeke ottharuwa sottheka saya .
yesu ahihimya wira :
ole ontthuna okitthara miyo , aikhotte mwanene akapatte nihiku ti nihiku mwikimanyo awe , akitthareke .
ni molumo ala yesu onninitumererya wira , hatá niphwanyaka itthu sorika , nimwaminiki yes uwo , nimuroromeleke .
hiyo n atthu òlosowa , nilompeke okathi wothene , vanjenexa vosisu , othana eriyari n uhiyu .
apwiya yesu !
miyo kintthuna okhotta sotakhala sothene wira kottharekeni nyuwo .
ekwaha yopacerya y okatekumeno
biblia :
masu a muluku a nloko ni masu a nloko na muluku
mithukumano sivinre nihiwa wira muluku òphavela vanjene owatàniha atthu a maloko othene , mana tithi aya , vano awo othene axinná .
tivó muluku vapajenryawe walavuliha atthu a nloko na isarayeli wira mwaha wa yawo , atthu a maloko othene esuweleke otthuna wawe w owatàniha .
muluku ahàlavuliha anaisarayeli awoniheryaka waphenta wawe mwa itthu sothene sakhumelela .
mmakhaleloni mwaya mothene anaisarayeli yanithonyerya omwamini muluku ni watàna ni yowo : n isipo sipaya , n ikoma sìnaya , ni mavekelo yalompaya , n ikano salakiheryaya an aya .
mwa itthu sakhumelela , yanikupali wira ti muluku awettiha :
mohawani ti muluku attaruxa sottheka saya ;
movelavelani muluku ti ntthyawelo naya ;
mopuhani yanimuttottopela muluku awoponle , elaihanaka wamorela ikharari akhw aya , ntoko muluku sàmorenlyawe .
wopaceryani , sahivira iyakha sinjene atthu awo ehisuwelaka olepa , masi axitithi yanahimerya an aya wahala òwopoliwa opakiwe ni muluku .
vottharelana , akina mwa yawo yahupuxeriwa ni muluku wira emulepeke wahala àmuhakhalai aya , isipo saya , malompelo aya n ikano sàvahaya an aya wira emwaminiki muluku à woponle , yatàneke ni yowo , emuroromeleke natiri ammanenlyawe .
molumo aya othene yalempwe ti biblia orinahu , onnihimerya watàna wa nloko na isarayeli ni muluku .
biblia ahivira alempwaka iyakha sinjene n atthu anjene a nloko nlo .
ti muluku awupuxenrye atthu awo ekekhai yatthunaya olepa .
siso solempwa ilivuru miloko mixexe n ithanu na mosa , seiyo sinnalakela ephattu , ni makhalelo ni sokhumelela sa nloko na isarayeli ni watàna waya ni muluku .
ilivuru iyo sinihaniwa watàna wa khalai .
ilivuru iyo opaceryawene silempwe okanàni , opalestina , numalá ilapo sikina ntoko vamwaramwareiyaya anaisarayeli awo mwaha wa maxakha yakhumelela , ntoko obabilonia , wejitu , osiria , ogresia .
alipa-òlepa othene yahupuxeriwa ni muluku mitthaka saphavelawe wahimerya atthu othene .
ehapari yorerexa t ila :
muluku onkhala vamosá n atthu othene , onnaphenta ni onniphavela owòpola .
owo onnatàna n atthu , onnathukumanya nloko nimosa n an awe , onnalaiherya opuha wohimala .
nto alipa-òlepa awo khiyakhanle okathi omosarú nnákhala elapo emosaru ni makhalelo aya yahivirikana .
yanalepela atthu òkathi aya ni nttava naya , ehimyaka itthu sakhumelela okathi ule mulaponi mwaya .
vano hiyo namusomaka biblia niphaveleke toko osuwela makhalelo àtthu òkathi ule walempwe wira nittemuleleke mitthaka muluku saphavelawe onihimerya hiyo mahiku ahu ala mwaha wa itthu sinkhumelela , sihana epantte yovirikana n iye sa khalai n epantte yolikana .
mwanene ilivuru iyo ti muluku awupuxenrye atthu awo olepa .
sisotho hiyo nisomeke nimwaleliwaka ni muluku , yowo omphavela watàna ni hiyo mwaha wa masu awe alempwe .
watàna wa khalai onetetela watàna wa nanano , mana onimulaleya mòpoli àtthu , orummwe ni muluku .
owo ti yesu kristu , onatàniha maloko othene .
numala ohihimuwa wawe yesu mokhwani , solempwa-tho ilivuru miloko mili n ithanu na pili , seiyo sinihaniwa watàna wa nanano .
mwa ilívuru iya , ixexe sinireliwa ehapari yorera .
seiya sinihimya makhalelo , molumo , sowira ni miteko sa yesu kristu .
ilívuru iya ixexe silempwe ni matheyo , ni marko , ni luka , ni yohani .
ilivuru sikina sinihimya makhalelo àkristu òpacerya ni molumo arummwa a yesu yawixuttihaya atthu .
molumo ò watàna wa nanano annitaphulela molumo ò watàna wa khalai .
yesu kristu onnimaliherya molumo othene a biblia , mana ti nsu na muluku , nipanke mutthu , ti muluku onetta vamosá n atthu .
biblia othene ori ntoko mwiri .
mitathari ti maprofeta alempe watàna wa khalai , emuroromelaka muluku atthuna ommaliherya natiri awe .
mwiri ti yesu kristu ommalihenrye natiri a muluku aivahereryaka mokhwani mwaha wo waphenta atthu othene , khuhihimuwa .
iritta ni mihokorokho t arummwa n akristu òpacerya alempe watàna wa nanano emwaminiki yesu ohihimuwale ni emuttharaka .
vano hiyo namusomaka biblia , ninnivahiwa ororomela wa maprofeta ni wamini w arummwa wira natàneke ni yesu onniphentexa , hiyo-tho nikhaleke iritta sawe nimaka mihokorokho sorera so wiwanana n atthu a maloko othene .
sorera muluku sawirenlyawe atthu a isarayeli , yowo ontthuna-tho onirela hiyo .
makhalelo ahu
omalamala w elimwe , ohiyu ononeya overunya ni eniwanyeya etari .
itthu iya ithonyeryo so wattamela w eyita .
atthu annihimya wira muluku onokukutteya .
ale ahilokinhe emp aya annipacerya olokiha wira ehimoré .
masu a muluku
nsu na muluku ninniruma mmàsini , muluku òvuwa onnikukutteya , nsu na muluku ninnikhuwela mphareya .
owerya wa muluku onnikhera miri , onnintakasa miri sorekamexa .
nsu na muluku ninnithukumeliha miyako : ninnituphiha miyala ntoko ntthupi .
nsu na muluku ninnikawanya overunya
nsu n apwiya ninnithukumeliha itakhwa
murima wa katekese
muluku onninilavuliha ni onninikhaliherya omusuwela yowo mwa sokhumelela mmakhaleloni mwahu .
khalaixa , vakhiviru iyakha ekonto emosá ni iyakha imiya pili , elapo yo kanàni , olelo okhanle opalestina , nahikhala nloko n amakampusi yetetasa mmathalani ni mmiyakoni elyihaka inama saya .
awo yaitthaniwa anaisarayeli . mulupale apajenrye nloko nlo t abrahamu . yowo ahithamela okanàni akhumaka elapo ekina yottaiwene vakhiviru miyakha imiya thanu na mosa sihinatthi .
anaisarayeli awo yanamini wira muluku ahinvaha elapo eyo abrahamu owo wira axisulu awe ekhaleke .
okanàni weiwo sahikhala-tho mittetthe sarukureriwe ni makokoro . khula muttetthe warina mwene aya n anakhotto aya awo yanalupattha amakampusi wira envaheke mwene inama saya , okhala wira ti mwanene elapo .
amakampusi yanikhotta opuheriwa ni mamwene awo ni yanamini wira muluku .
anaisarayeli yaniwupuwela amuhakhalai aya yathamenle wejitu weiwo yahivarihiwa miteko sa ipottha ni mwené òlapo eyo , nto muluku ahiwopola .
awo khiyàsuwela olepa , khiyàrina ilivuru , masi yanalakiherya an aya wahal aya ni omwamini waya muluku .
ovekela
muluku t ikuru saka , wilipiha waka ni wopowa waka .
avuwihiwe muluku !
muluku òkikumiha movelavelani owo òkòpola , mana onnikiphenta .
ovanela ni olehana
ninnikupali wira muluku ori ni hiyo ni wira t onnikhapelela ?
ninnikupali wira molumo awe t annivaha ekumi ni ohakalala ?
makhalelo xeni yarinaya amuhakhalai ahu ?
ikano xeni sinihiyenryaya ?
makhalelo aya yalikana n awo ànaisarayeli ?
nisukeke mmurimani mwahu
muluku t axariya ni t òroromeleya , onkhala vamosá n atthu , onnalakiherya watàna .
muluku ahimyá , khavo onvanya !
khavo ònne , khavo osuwenle ephattuwelo y olumwenku ni okathi aya .
ekekhai ti wira elapo yopacerya okhala votthima wa muluku opattunxe wira ekhale nipuro norera , ninkhalaya atthu òwitthyala yatànaka ni muluku ni yaworu .
itthu sothene sipattuxeriwe atthu okhala akumi ni òtteliwa murima .
elivuru yopacerya ya biblia ti maphattuwelo , elempwe okathi anaisarayeli yavareliwaya omalaponi obabilonia .
atthu alempe atakaniherya ithale salakeleliwaya n amuhatithi aya .
yanalepela akhw aya yavareliwe wira ewiriyaneke mmithukumanoni mwaya khula esábadu .
adamu ni hawa t alopwana n athiyana othene .
obabilonia wanikokhoreliwa nsuwa ni mweri , yahikhala amuluku òpatthiwa a maluku ni a mwiri . anaisarayeli yanehereriwa wakokhorela amuluku awo èthiru .
sosoma iyo s asábadu sanilipiha wamini waya wira yatàneke ni muluku akhweli yowo awoponle amuhakhai aya wejitu , wakhalihiwaya ipottha .
khivo etthu hatá ekhalaka yulupale ni yowerya eri muluku .
owo ori mmosá pahi , òhinòneya .
àpattunxe atthu àvahaka ekumi yarinawe .
awo t akhanle ekhove ya muluku itthu sikina sothene sipattuxiwe , muluku ohavaha atthu wira esukeke ni evarelaneke miteko sinarerela othene aya .
maluku khantthuna wira atthu akinu yakhalihe akhw aya ipottha yakhanyererihaka ovara muteko khula nihiku , ntoko sakhanyererihiwaya anaisarayeli obabilónia .
atthu othene apattuxiwe elikanyihiwaka ni maluku owo òpattuxa olumwenku mahiku mathanu na mosa , siso-tho atthu evareke muteko mahiku mathanu na mosa nihiku nanethanu nenli , othene anniphwanela omumula .
makhalelo ahu
hiyo othene ninnisiveliwa okhala vamuttutthini , nsuwa naluttuwa , ninnolya vamosá n an ihu mihokorokho sa miri .
ohiyu nonaka mweri waryaka , osulu osareiyene itheneri , ninkhala òsiveliwa .
nave-tho ninnisiveliwa okhalana màsi òrera wira niwuryeke , nrapeke , nikattheleke ikuwo sahu .
hiyo ninnisuwela enamuna yarowahu okhala , naharina itthu iya ?
sothene iya sihana murerelo mwekumini mwahu ?
itthu iya n iye sothene sinònahu sinkhuma vai ?
masu a muluku
wopaceryani , muluku opattunxe erimu n ilapo ya vathí .
vano elapo yira ehinatthi omalelihiwa , khiyàkhanle etthu ekumi ;
màsi yarokhuneleya ni piphi ; vano iphumu sa muluku sarophuramwela vamàsini .
vano muluku ahira : okhumelele okokola !
okokola wahikhumelela .
muluku ahona wira okokola iwo wari worera , khuvalànya okokola ni piphi . vano muluku ahivaha okokola iwo nsina n othana , khuvaha epiphi nsina n ohiyu .
vano vàhila ni vàhixa : siso nahikhala nihiku nopacerya .
muluku ahira-tho : ekhalé erimu eriyari ya màsi , wira evalanye màsi awo vawaya-vawaya .
muluku ahipattuxa erimu , khuvalànya màsi yari vathi n ale yari osulu .
muluku ahivaha osulu iwo nsina na erimu .
muluku ahona wira vorera . vano vàhila ni vàhixa : siso nahikhala nihiku nanenli .
muluku ahira-tho : màsi ari vathi va erimu ethukumane nipuro nimosa , yòneye etthaya yolipa .
siso vàhiraneya . nipuro nlo nowuma muluku ahivaha nsina na etthaya , vano nipuro nathukumanne màsi ahivaha nsina na ephareya . muluku ahona wira vorera .
muluku ahira-tho : etthaya emeleke sorerela sa khula enamuna : makukhu ni malaxi anima epyó ni miri sinima mihokorokho sikhalanne inuku saya .
siso vàhiraneya .
etthaya yahimela sorerela sa khula enamuna makukhu ni malaxi anima ipyó sa muxovo aya , sikhalanne inuku saya .
muluku ahona wira vorera .
vano vàhila ni vàhixa : siso nahikhala nihiku naneraru .
muluku ahira-tho : sikhalé mithuko wirimu , wira sivalànye ohiyu ni othana , wira sisuweliheke mahiku ni miyeri n iyakha , seiyo-tho sikhala mithuko sa wirimu sinimwalèla elapo .
siso vàhiraneya .
muluku ahipattuxa mithuko mili sulupale : mmosá mulupalexa wira omwalèleke othana , mukina mwamukhani wira omwalèleke ohiyu ahipattuxa-tho itheneri .
muluku ahipweha mithuko iyo wirimu , wira simwalèleke elapo , sèttiheke othana ni ohiyu , sivalànye okokola n ipiphi . muluku ahona wira vorera .
vano vãhila ni vàhixa : siso nahikhala nihiku nanexexe .
muluku ahira-tho : mmàsini satteke itthu sikumi , navé musulu evaveke axinuni .
siso vàhiraneya . tthiri muluku ahipattuxa inama sulupale sa mphareya n itthu sothene sikumi sa khula enamuna sinetta mmàsini , ahapattuxa-tho axipalame othene anvava musulu , khula enama muxovo aya .
muluku ahona wira vorera .
muluku ahireriha inama iyo , iraka :
murelaneke , munjereryeke musareyeke mmàsini a mphareya axipalame etotholaneke mulaponi .
vano vàhila ni vàhixa : siso nahikhala nihiku nanethanu .
muluku ahira-tho : mulaponi sitotholaneke itthu sikumi sa khula enamuna : inama sa vaté n iye sinípurula n inama sa mutakhwani , khula enama muxovo aya .
siso vàhiraneya .
muluku ahipattuxa inama sowali sa mutakhwani n inama sa vaté n iye sinípurula vathi , khula enama muxovo aya .
muluku ahona wira vorera .
murima wa katekese
muluku t orerexa murima n itthu sothene sipattuxalyawe ti sorera .
olumwenku opattuxiwe ni muluku , khahiyó orokhumelelasa pahi .
muluku , opattunxe itthu sothene , ori mmosa pahi ni t òweryexa .
ephattuwelo n imalelo sa itthu sothene siri mwa muluku .
yowo pahi t onavaha atthu itthu sothene wira sarumeleke .
nsuwa , mweri , itheneri , ni sothene simphwanyaneya mulaponi mu , khahiyó amuluku ;
sothene sipattuxiwe ni muluku , anipattuxeryaka hiyo nri an awe .
ekumi yothene enrwa wa muluku . wira ninnuwihe ekumi ahu , nihana omusuwela sana muluku ni wiwelela masu awe .
narumelaka itthu , nimuxukhuruku muluku opattunxe sothene , wira sikhale murerelo ahu .
mwanene ekumi ti muluku : niphavelaka oreriha ekumi ahu , nitthareke molumo awe .
muluku t òrerexa murima , itthu sothene sipattuxiwe ni yowo ti sorera : khivo-vo etthu erinahu othanya , nakhelakaru n omuxukhuru muluku .
muluku oniweryexa sothene , khumurikenle opattuxa sothene .
muluku opattunxe sothene ni nsu nawe .
nsu na muluku ti noweryexa , khivo etthu muluku enojelawe .
masu a muluku makumi : annira etthu enihimyaya .
ovekela
nyuwo atthu òrera murima , munvuwihe muluku .
molumo àpwiya t ororomeleya , miteko saya sothene sinnitthara ekekhai .
elapo yothene yosareya orera waya murima .
nulumo na muluku nopattuxa erimu : nsuwa , mweri n itheneri sipattuxiwe ni yowo .
nyuwo atthu a maloko othene , mwattittimihe apwiya .
ovanela ni olehana
ninnitteliwa murima ni murerelo wa itthu sothene sinonahu ntoko miri sinima mihokorokho walá ipyo sa mmatta ?
nimuxukhuruku sai muluku onipattuxenrye itthu iya sothene ?
ninlokiha ni ninlima muluku onipattuxenrye itthu iya sothene ?
nìreke exeni wira nakiheryeke itthu sorera sipattuxiwe ni muluku ni ninjereryeke ?
nihiku nattiminku ninniruha ipyo sa mmatta wira navahe okathi w ovelela , wira nimuxukhuru muluku ni nakhaliheryeke ale òthoiwa ?
nisukeke mmurimani mwahu
muluku ti mpattuxa ni pwiya a wirimu ni èlapo ya vathi .
owo ti tithyihu onniphenta .
mavaheryo a muluku wàtta !
makhalelo ahu
hiyo ninnaphenta axitith ihu aniyanre , an ihu n axinn ihu arina ephome ahu emosaru ;
mwettelo ahu onolikana .
nave-tho nàlikanaka ni mwan ihu , ninnisiveliwa vanjene .
ayariwaka mwana , etthu yopacerya axitithi awe amphavelaya osuwela , ti wi mwan ihu onnilikana ni hiyo .
siso muluku onsiveliwa wira atthu elattaneke n uwo àpattunxe àphentaka ntoko amama animphentaya mwan aya .
masu a muluku
muluku ahira : nimùpe mutthu onlattanahu , onlikana ni hiyo .
akhalé mwanene ihopa sa mphareya n ipalame sa musulu n inama sa vaté n inama sowali sa mutakhwani n iye sothene simpurula vathi .
muluku ompattuxale mutthu , ailikanyihaka mmansawe muluku ompattuxale mutthu , ailattanihaka mwanene . muluku , àpattuxaka atthu , âpakalé alopwana n athiyana .
vano muluku ahareriha , àhimeryaka wira : mwayareke an inyu , munjerereyeke : musareyeke mulaponi mothene . mwettiheke elapo yothene .
apwiya muluku yahihavula etthaya vakhani ya vathi , yahimupa mutthu , khumwiselela mphulani n iphumu s ekumi : siso mutthu khukhala mukumi .
apwiya muluku yahihimya wira : khivamurèrenle mutthu okhala mekhawe .
kintthuna ompattuxerya mukhaliheryo womphwanela .
vano apwiya muluku yahimuruhela mulopwana ikhove sinjene : varupalyawe , yahimukumiha eparari emosã , nipuro naya yahipharihela-vo ethayi .
eparari yakuxalyaya wa mulopwana , apwiya muluku yahimupa muthiyana , khumuroihela mulopwana .
vano mulopwana , vamònalyawe muthiyana , ahihimya wira : tthiri ola nikhuva na makhuv aka , erutthu y erutthu aka ! ola nsina nawe ti muthiyana , okhala wira okumihiwé mwa mulopwana .
tivó mulopwana onahiyawe atithi awe n ame awe , anakhala vamosá ni mwar awe , òwanli aya enakhala ntoko mutthu mmosaru pahi .
vano òwanli aya , mulopwana ni mwar awe , yakhala pwitipwiti , nto khiyònasa ehaya .
murima wa katekese
muluku àpattuxerya atthu makhalelo owatàna .
mutthu ti pani ?
opattuxeriwe-ni ?
hiyo n àpani ?
ninkhalela-ni ?
mutthu , mulopwana ni muthiyana , ti muteko wa muluku wotepaxa orera !
atthu othene , hatá akhalaka mwanamwane , mulipa-òrakala walá namukhw anepa , apattuxiwe ni muluku , khuvahiwa murerelo mmosaru .
muluku ti tithi a khula mutthu , yowo pahi t ukhanle mwanene atthu .
oninveha mutthu , onninveha muluku ; vano onimuttittimiha mutthu , onnimuttittimiha muluku .
mutthu onlattana ni muluku atànaka n atthu othene .
muluku ompattuxale mutthu , ailikanyihaka mmansawe àpakalé alopwana n athiyana .
khivamurèrenle mutthu okhala mekhawe .
molumo ala a bíblia anninihimerya wira atthu , aniphentana mukina ni mukhw awe , annilikanyihiwa ni muluku , mana owo ophentá .
muluku onninvaha khula mutthu owerya w osuwela , w otthuna ni w ophenta wira akhaleke atànaka n akhw awe .
khula mutthu onniphwanela ottittimihiwa n uphentiwa n akhw awe othene , n uwotho ohana wattittimiha ni waphenta akhw awe .
otthuna wa muluku ti watàna w atthu , khula mmosa avaraka muteko onarerela atthu othene .
mulipa-ònyonyiwa , namuhapaliwa n alipa-ottheka othene , annihonona watàna w atthu ntoko muluku sintthunawe .
mulopwana ni muthiyana annilattana ni muluku ephentanaka vatthokoni .
mulopwana ni muthiyana anthelana annilikanyihiwa ni muluku ephentanaka .
khula mmosa onninvaha mukhw awe murerelo awe n ikuru sawe wira emaliheryaneke mukina ni mukhw awe , enakhala ntoko mutthu mmosaru pahi .
anniphentana vekekhai khula mmosa upuwelaka ni murima wa mukhw awe , ònaka ni maitho a mukhw awe , ahawaka n iretta ya mukhw awe .
vatthokoni walá mulaponi axinene khahiyó alopwana pahi , nnákhala athiyana pahi .
khavo opattuxeriwe okhalihiwa epottha .
othene n àxinene elapo .
anamwane ti muhokorokho w ophentana waya amai n atithi vatthokoni .
othene aya ahana ovara muteko wo walela ni wo wahuwa .
anamathelana yahiyareke , khahiyó mulattu womwalanela , okhala wira nlelo muluku onnareriha òwanli ni onniwitthanela wunnuwa vamosá mophentani mummaleliheryanaya mulopwana ni muthiyana .
ovekela
vanwehaka erimu , muteko wa matat anyu , kònaka mweri n itheneri sipwehalyanyu-vo .
nyuwo mompattuxa mutthu onihala vakhani olikana ni nyuwo momusariha ovuwa ni nttittimiho .
momukhaliha mwanene itthu sipakalyanyu monvaha owerya w oruma itthu sothene .
ovanela ni olehana
anniphentana vekekhai ale anupuwela ni anòna ni murima wa mukhwa ya :
ti siso sinirahu vatthokoni vahu ?
niriná murima mmosá ?
nnupuwela-ni mwaha w axilopwan ale anahiya axar aya mulattu w ohiyaraka ?
ti yorera omukhaliha muthiyana epottha wira àyareke ni àhuweke anamwane ni amurumeleke iy awe ?
aximama n axitata , yàlelaka yawo pahi ana a vatthokoni , emuhiyaka ottuli pap aya , annittharihela otthuna wa muluku ?
vano papa àleleke sai an awe ?
nisukeke mmurima ni mwahu
muluku ompattuxale mutthu , ailattanihaka mwanene , owo àpattunxe alopwana n athiyana , ahivirikanyihaka mattittimiheriwo aya .
ehipa khenlima ehina nvini !
ntata mekhaya khaninteka empa !
othanyana khunvolowa mpani .
othelana ovilelá .
makhalelo ahu
elapo emosá yahikhala etakhwa yarina nratta okathi wothene nanikhalana màsi , yahawelela .
sanikhala ihopa .
atthu a muttetthe ole yaniphwanya màsi ni mathapa .
vano ahiphiya vavale mutthu mmosá aphavelasa miri sopakela ithapwa .
ahipacerya wuha , khulima vavale ematta yulupale ya nxotte . anamuteko awe yahitthela vatthiyani murette wira yivé ihopa .
vaphiyalyaya elimwe , nratta nle nahiwelela .
muttetthe mukina wahikhala muró wowakuva òwelela .
nto atthu yanihawela màsi .
atthu akina a muttetthe yowo yahupuwela ottiya mur owo wira nipakeye nratta .
siso yahivara mutek owo , khuthukumana màsi manjene . sanikhala vavo ihopa sinjene .
muxerexere mwaya yahàla mo minika ni mimanka , mikhasu , enalima-tho mihokorokho sikina .
màsi awo annireriha makhalelo àtthu a muttetthe ole mpakha vano .
masu a muluku
wopaceryani , okathi muluku opattuxalyawe miteko sawe , òvalanya sikina n ikhw aya .
òvaha itheneri sawe miteko saya wa mahiku othene , okhuma opattuxiwa waya mpakha wokiseryani waya .
numalá , muluku ahiweha vathí , khusariha sovaha sawe .
òsariha vathi inama sa khula muxovo inama iyo sinotthikela vathí vakhumalyaya .
muluku ohápattuxa atthu ni oloko , àpattuxeryaka ohokolowela vatthayani .
owo òwalakelela atthu mahiku aya ni okathi wolikana , khwavaha owerya w oruma itthu sothene .
ohàvaha atthu ikuru solikana ni sawawe , ohàpattuxa atthu àlattanihaka n owo .
ohàvaha owerya wo wopopiha itthu sothene sikumi , wira atthu erumeke inama sowali n axinuni .
muluku ohàvaha atthu ankhili ni nlumi ni maitho ni màru ni murima wira etthokeleleke .
ohasariha ankhili ni osuwela ohathonyerya mwettelo worera ni mwettelo wotakhala .
òhela osuwela mmirimani mwaya , wira yoneke wunnuwa wa miteko sawe .
murima wa katekese
muluku ònivaha ankhili wira nivareke muteko , nisukeke itthu wira sarumeleke atthu othene .
niwehaka muxerexere mwahu ninnona miri , malaxi , inama sa khula muxovo , imatta , isòpe , ipalame n axikokho :
sothene iya sipattuxeriwe wira sikina sikhalé soly ahu , sikina sowara sahu , sikina siphwaneliheke elapo .
muluku ohavaha atthu othene elapo ni mihakhu saya , khavahiwe atthu vakhani pahi .
khula mutthu ohana osuka murerelo wa itthu sipattuxeriwe atthu othene .
khula mutthu ni muteko awe onninnuwiha ekumi awe ni onnikhaliherya murerelo w atthu othene .
nihiku nnopexa nsuwa , vano hiyo khuvira nettaka n iphiro , nananoru khutthyawela mmuttutthini wa mwiri mulupale wowatta makukhu .
oviraka okathi vakhani ninnipacerya wakhela epheyo yorera ni yorirya , mpakha onrwela ikhove .
ti muteko w epheyo eyo enkhuma mmwirini mwaha wa makukhu makithi .
ale anuha miri sa mutakhwani vohitthokiheya , annihonona ekumi eniphavela miri sinakumiherya atthu epheyo yorera wira emumuleke sana .
opaha itakhwa onnihonona wunttelana wa imatta , onnumiha miro , onninjererya oviha , khunihiya sinnuwaka itthu sothene sikumi sirivo .
ninnihonona makhalelo ahu okathi wothene ninnanarihahu mapuro ankhalahu .
ntoko : mmuró ni mwehimeni munwuryahu , naitthelaka ikokhola , ilàta sa khalai n itthu sikina sonanara .
ahavo anjene ahininanela solya sinlyaya , nnâkhala màsi anwuryaya , khantokosa vanrowaya orusa n unya .
iphepele sinkotela vamavini , sinnikuxa miyuku sikhanixa mmettoni mwaya , khiyamorihela muyolyani ni mmàsini .
miyuku iyo sinninéla mwerutthuni mwahu , sinnivaha iretta . niteke esentina yovalana ni vaté .
nihirapeké vakhiviru v ehime ya màsi òwurya , nihitthuniheryé inama owurya n unanariha màsi awo .
ovekela
apwiya , muluku tith ihu , munipattunxe munilattanihaka ni nyuwo : munivahe ankhili n osuwela .
munithonyerye mwettelo worera ni mwettelo wotakhala , munikhaliherye oreriha makhalelo ahu .
ovanela ni olehana
atthu a mittetthe iye mili t avi aniwonanyu ottharihela masu a muluku , anihimya wira muluku ohàvaha atthu owerya w oruma itthu sothene ?
nettiheke ni nisukeke saí itthu muluku sinipattuxenryawe ?
nireke sai wira nivukule iretta ? nahapeyeke màsi ?
nihererya wàla miri sinima mihokorokho vaté vahu ?
nòvaka oloiwa , othipeliwa murette , ninnikupali okhala axinene itthu sothene ?
nisukeke mmurimani mwahu
muluku ohàvaha atthu ankhili ni nlumi ni maitho ni màru ni murima wira etthokeleleke .
atthu maitho èlapo !
miruku khisiniyeva. oniyeva ti mwanene !
muluku khansiveliwa n upweteya w atthu akumi
mulakiheryo w etampi y adamu ni hawa onnoneya ntoko wahimmwe n anaisarayeli womaleloni w omwene wa salomoni owo ari òsuwelexa ni òweryexa , nto ahapuherya anaisarayeli .
owo ahaphenta axar awe anjene àmalapo athiyan awo yahihonona murim awe .
ahasiveliha yawo attharaka edini aya yahimya wira enowa ekokhoreliweke .
vuluvanlyawe ahira sotakhala , khaiwelenle samurummyawe muluku , khettenle exariya , khwavarihaka atthu miteko sowoma sinjene .
makhulupale anaisarayeli yanitthara mwettelo wonanara wa mwene aya , emuliyalaka muluku awoponle amuhatithi aya mwepotthani .
kayini ti yale othene anahukhumu ni aniwiva akhw aya .
mutaseke ni empa yorakamexa ya babeli , malikanyiho ahimmwe ni maprofeta wira anaisarayeli ettharuweke sotakhala siraya .
mamwene aya , ntoko salomoni uwo , ni makhulupale aya yanalielela mikuttho amuluku àmalapo , yaniteka ipa sorerexa ni sulupale yakhanyererihaka alipa-òthoiwa ovara miteko sowoma . itampi iyo saninveha muluku ni sanaphwanyiha atthu awo opweteya ni omwarexeliwa omalaponi .
itampi iyo ni ihukhumu saya sinnonaneya hatá mahiku ala .
biblia khannihimerya enamuna ene sakhumelenlyaya okhwa ni sotakhala sikina , nto onninithonyerya wira simphattuwa khula okathi atthu wammwalanaxa ni muluku ekhottaka molumo awe èkumi .
atakhali annilattula okhwa ni molumo aya ni miteko saxa .
makhalelo ahu
mulaponi mwahu sinnikhumelela itthu sinniripiha murima vanjene siniriwa n ale anipaka makhulukana , anihimya wira anikumiha mirette sinahonona atthu , nto aniwotherya ni aniwtyerya ale aniruwerya , elimaka mmatta .
miyo kihòna ni maitho ak ala .
makhulukan awo yahiphiya vatthokoni v asahuneti .
vakumihalyaya mirette sathipeliwe vamukhora , yahimukhanyererya waliva 300.000 mt , yahikuxa-tho isakho pili sa makhaka n epuri emosa .
yahirowa-tho etthoko yanenli , owannyawe sawaya . yahimukhanyererya waliva 200.000 mt , epuri emosa n esakho emosa ya ikole . etthoko yaneraru yaphiyalyaya , yahitepa opaka sa manyala emwirelaka mwanene wira ahana waliva 400.000 .
owo kharina musurukh uwo . nto awo yahikuxasa mijoma mili s omuro n ikuwo sothene .
vano yahitthukwa emp awe emwirelaka wira ahivolowe mpani mmo ahilinve toko . ahiliveru , emp eyo yorowa opahiwa .
ekhotto yomala , masi nlelo yohala ekhotto ya mmawani .
masu a muluku
enowa yari mulavilavi ovikana inama sothene sa mutakhwani apwiya muluku sipattuxalyaya .
enowa eyo yahimukoha muthiyana wira :
ekekhai wira muluku ohòkhottiheryani olya mihokorokho sa miri sothene sa mmatta ?
muthiyana ahakhula wira : ninniwerya olya mihokorokho sa miri sa mmatta . nto muhokorokho wa mwiri ori mmatta eriyari , muluku ohimyalé wira :
muhilyéru yowo , nnákhala muhivaréru yowo . mwalyaru , munimokhwa .
enowa yahimwakhula muthiyana wira :
nnari , khamunokhwa .
muluku onnisuwela wira nihiku ninkelanyu olya , maitho anyu anotthukuwa . nyuwo munokhala ntoko muluku , musuwelaka orèriwa n utakhaliwa .
muthiyana ahona wira mihokorokho sa mwiri ule sanirèrela , awehexexaka sanimukumiha murima , saniphwanela otthukula muru .
t arukunlyawe muhokorokho mmosá , khulya ; ahinvahatho iy awe ãrinawe , n uwo-tho khulyaka .
okathi ene yowo òwanli yahitthukuwasa maitho , khwisonelaka wira khiyawanr etthu . tivó yahitthavasa matakhuru a murale , khwitthukelasaka muyununi .
vano yahiwa mukhitto w apwiya muluku yettakasa mmatta , makáripi variryalene .
mulopwana ni mwar awe yahitthyawasa va maithoni v apwiya muluku , khwipithasa eriyari ya miri sa mmatta .
apwiya muluku yahimwihana mulopwana yiraka :
nyuwo muri vai ?
ahakhula wira :
kìwale mukhitto anyu mmatta , kihòva , okhala wira nkiwanre etthu , kihìpitha .
apwiya muluku khwira :
mulèliwé nani wira khanwanre etthu ?
murimolya muhokorokho wa mwiri ule wokhottihenryakani ?
mulopwana ahakhula wira :
muthiyana okivahalyanyu okhala mwar aka t okivahale muhokorokho , miyo kiholya .
vano apwiya muluku yahimukoha muthiyana yiraka :
mwirenle-ní siso ?
muthiyana khwakhula wira :
enowa p ikotonthe , miyo khulyaka .
vano apwiya muluku yahihimerya enowa wira :
okhala wira ohira siso , onotakhaliwa wa inama sothene sa vaté ni wa inama sothene sa mutakhwani .
onimwìpurulaka ni erukulu awo , onimolyaka etthaya mahiku othene ontthunawo okhala .
miyo kinowlnaniha weyo ni muthiyana , kinimwinaniha nloko nawo ni nloko na muthiyana , osulu awe onimonyakela muru , weyo ophavelaka oluma nnawu .
murima wa katekese
etampi enninimwalanyiha ni muluku n akhw ihu , enninikhaliha-tho ipottha .
muluku ohàpattuxa atthu òtaphuwene , wira ethanleke yorera votthuna waya , ehikhanyereriwaka , etteliweke murima yatànaka ni muluku .
vapattuxiwaya atthu yanitteliwa murima n irutthu aya , khiyòna ehaya , mana yanimuxukhuru muluku owùpale votikiniha .
ekhottaka omwiwelela muluku atthu àmalamaliha opatthani warinaya ni yowo , n akhw aya , n itthu sothene sipattuxiwe .
yahipacerya ohiwanana , wotheryana , owana ekhotto , ohitthunana , wunlelana ikuhu , ohaxana .
mwaha w etampi otakhala wokela molumwenkuni-mu .
muluku ophentá , khamwalanne opatthani wapakalyawe n atthu .
tivó vamuhimenryawe satana wira :
kinowinaniha weyo ni muthiyana
muthiyan owo ahimmwe , ti maria , oniyarenle yesu , mòpoli àtthu othene .
nimwalanaka ni muluku , mwanene ekumi , ninnihonona ekumi .
okathi ene yowo muluku onniniweha ni mphento , naisuwelaka wira nihira yotakhala , nivekele nlevelelo .
muluku onninakhela ni mphento n urera wawe murima .
ovekela
apwiya , mukimorele ikharari n uthunku anyu : n ulevelela wanyu muttipihe itampi saka !
muluku , kivaheni murima woloka , mukiruhele-tho eroho y ekekhai .
ovanela ni olehana
muluku ohàvaha atthu ankhili wira etthokeleleke .
okathi xeni atthu vapajenryaya ohawa ?
ti muhokorokh owo wàhononne , walá ohikupali waya ophentiwa ni muluku ?
nireke-ní wira nikhale atthu òwiwanana ?
hiyo niraka etampi , muluku onniweha sai ?
nìreke exeni wira wonaneyeke murettele mulaponi ?
khula mutthu upuweleke etampi enìrexawe .
athanleke eniweryawe ovara wira amalihe etamp iyo .
nisukeke mmurimani mwahu
etampi onveha muluku , nikhottaka molumo awe .
muluku khanimuhiya mutthu !
makhalelo ahu
mário inmiravo mmosá àkhala n uthoiwa vanjene .
numalá omuthela mwar awe , ihaniwa isabeli , attharihaka ephattu , ahipacerya witthokihasa atthukulaka imatta sulupale sa nxotte , nakhuwo , mattuvi , ikhutte .
eyakha yamalaka , onniwerya okumiha solya sinjene seiyo sinkawanyawe ikina analya , ikina anatumiha .
khula eyakha onnitthokihasa musurukhu awe , anathuma iye simphavelawe , siso annikhalasa sana vaté vaya .
masi juwakhi , mulupale awe mário , ahipacerya omukhalela nrima n umunlela ehaje .
ahirowa ohakoni wira asuwele mota xeni muhim awe aruweryawe sisale .
ahilèliwa wira wari mwaha wa mirette , ni wira owo ahakhelele etthu p itthu yarowawe onvaha , nave-tho athamele ottaiwene .
vatthikenlyawe owani ahahimerya amusi n apatthani awe othene wira ehiphiyeke owanny awe mário , mana namirette .
masu a muluku
adamu ahikumanela ni hawa , mwar awe . owo ahirupala , khumuyara khayini . vano ahihimya wira : kojaliwa n apwiya komuyara mwan aka mwamulopwana .
vottharelana , ahimuyara-tho abeli , muhim awe kayini .
abeli ari makampusi a ipwittipwitthi , vano kayini ari mulipa-òlima .
vaphiyalyaya okathi w ohepha , kayini ahavaha apwiya mihokorokho sa mmatta .
abeli avahale inama sopacerya ototholiwa ni makhur aya . apwiya yahisiveliwa n abeli ni sovaha sawe , khuhisiveliwa ni kayini ni sovaha sawe . tivó kayini ahinanariwa vanjene owitho wawe wahirwela mannyari .
apwiya yahimwirela kayini wira : exeni enanareliwanyu ?
kayini ahimuhimerya muhim awe abeli wira : nrowe omatta .
vaphiyalyaya omatta , kayini ahimutuphela muhim awe abel , khumwìva .
vano apwiya yahimukoha kayini wira : abeli , muhim anyu , ori vai ?
kayini ahakhula wira : kahiki . khino miyo kàmulipeleli a muhim aka ?
apwiya yahimukoha-tho wira : mwirale-ní ?
ephome ya muhim anyu emwarenxanyu ennikikhuwelela miyo .
vano motakhaliwa , mòmoliwaka etthaya eyo ewunrye ephome ya muhim anyu omwivalyanyu .
mwalima vale , khamunruwerya , munokhala namutthyawatthyawa ni namwettakasi mulaponi .
kayini ahiwakhula apwiya , iraka : otakhaliwa waka khurere winnuwa , khunvileleya . vano , olelo vava munokòmola elapo ela , miyo kihana wipitha ottaiwene wa nyuwo , kinrowa okhala mmalapo kitthyawatthyawaka mulaponi .
apwiya yahimwakhula wira : weso , mutthu ene yowo onrowa owivani onimunleliwa ikuhu mpakha vathanu na venli .
vano apwiya yahimuhela kayini ekanyeryo , wira mutthu ti mutthu arowa okumana ni yowo ahimwivé .
murima wa katekese
onimwiva mutthu onnimutthekela muluku onvahale ekumi .
khula mutthu munn ihu .
muluku onnaphenta atthu othene ni onkhala ni yawo , hatá n ale anira sotakhala .
mutthu onimukhalela nrima mukhw awe , onnihonona omusi .
sotakhala sothene simpacerya mmurimani mwa mutthu , yowo opattuxiwe òtaphuwene wira athanleke yorera votthuna wawe , vohi khanyereriwa .
muluku onnimulavuliha mutthu mmurimani mwawe , onnimuhakalaliha , wira ahiripiweke murima .
nto ole onkhotta molumo a muluku ni onkhalela nthiti wupuwela yotakhala , onnira yeyo .
kayini ahikhotta molumo yahimeriwawe ni muluku : mwiraru sorera , ekhove anyu enimòkokolani .
siso ahithipelela , khumukhalela nrima muhim awe abeli , mwaha wa nrima nenlo ahimwiva muhim awe .
etthu yiralyawe kayini , annira-tho atthu akina animwiva mukhw aya vohikhala ni kapwitthi walá n ikatana pahi , nave-tho ni wòtha ni nrima n ulavilavi .
sothene iya sinnimwiva munnihu .
muluku khatthunale okhwa wa kayini , khantthuna-tho okhwa wa mutthu , hatá akhalaka natampi .
ola onohawa mwaha w etampi awe . masi aìsuweleke ni ahiruneke etthu yiralyawe hatá ahòniwe .
siso onoleveleliwa , onohokolowela okhala mpatthani a muluku .
ovekela
muluku tith ihu ,
nyuwo monipattuxa munlattanihaka ni nyuwo , munòpole mukhalelo ahu wotakhala .
mirima sahu sinnettela wisona ni nrima , munikhaliherye oxintta , nitteliweke murima mana nophentiwa ni nyuwo , naphenteke akhw ihu othene .
ovanela ni olehana
nimonaka mukhw ihu orina makhalelo òrera , ninnitteliwa murima walá ninnimwalanasa ni yowo nimotheryaka ?
wĩya , wiva , oraruwa , sonanara sothene sinkhuma mmurimani mwahu .
nikhotteke sai miyupuwelo sinniripiha murima ni sinniriha sotakhala ?
nimwiriheke exeni mutthu irale yotakhala ?
khula mutthu aphaveleke onvaha murettele mukhw ihu oninyokhanahu .
nisukeke mmurimani mwahu
etampi ennihonona watàna wahu ni muluku n axinn ihu , ennaraviha atthu othene , ennihonona ekumi .
ntata navará màvi , khannikitthiwa , nnorapihiwa !
nrima wiva !
makhalelo ahu
niwiriyane epaphelo enilepenlyawe mam ihu mmosá .
miyo kahiwereiwa eretta yotikiniha .
miyo n amusi aka nahixanka .
ay aka yahirowa waxerya ehako , khuhimeriwa wira mam owo atteliwe ni majini .
vano ohiyu omosá kahiloha :
miyo kikhwiyene kithatiwa , kirowaniwaka ovithiwa , vavo yahikhala eruwa , vasulu vaya ahikhala mutthu amukunxe xahuko mmakhatani ni etoso emosa mmatatani mwawe .
owo ahikitthana akikohaka wira :
edini anyu t ivi ?
òhibatiziwa , mukristu walá mmaka ?
miyo kahimwakhula wira ka mukristu vano owo ahikivaha musurukh ule iraka :
mwàthame , mmirye musurukh ula ohintekeliw etthu .
kimiryakaru , kahivenya .
kahupuwela oloha iwe , kikupali ohiya sothene kiraka , kitthikela olompa .
varowalyaka okomunidadi , akristu yahikakhela sana , khukikhaliherya otthikela ephiro aka yakirimenle .
miyo nkinimova-tho jini hatá ephattu ahu , muluku okikumiha mwepotthani mwa satana , khukitthikiherya ekumi yohakalala .
kinnaxukhurela akristu akakhenle mukomunidadi .
masu a muluku
apwiya yahona wira vathi-va atthu yanvira etepaka otakhala murima , mupuwelo aya wothene n otthuna waya wari opaka .
vano muluku ahimuhimerya nowé wira :
miyo kihupuwela wamaliha atthu othene , okhala wira mwaha wa yawo elapo yothene yosareya owali .
vano miyo kinimwamaliha atthu vamosá n ilapo .
mpake ekalaw anyu yulupale ya mattoro ; muthikilanye ikatthi muhiná mmaré ni onyoma otá ni muhina .
miyo kinkela orupiha epula ya mutaseke , yeyo enrowa opwetexa vathi-va itthu sothene sikumi : sothene siri mulaponi-mu sinomala .
vano miyo kinimwatàna ni nyuwo , munrowa okela mukalawani nyuwo vamosa n àn inyu n amwar inyu n axar aya an inyu .
mukelihe mukalawani inama pili sa mixovo sothene , emosa yolopwana , ekina yothiyana , wira sikhale sikumi vamosa ni nyuwo .
mukuxe solya sinjene , musuke , wira mulyeke nyuwo n inama iyo sothene .
nowé khwiraka sothene sarummwawe ni muluku .
yahirupa epula yinjene mpakha mahiku miloko mixexé vohihiyererya .
mási yahinjerereya , yahittukhula ekalawa eyo , khukhala vasulu va masí itthu sothene sa mulaponi sarina ekumi sahikhwasa .
muluku ahimupuwela nowé n inama sothene sowali n iye sa vaté sarinawe mukalawani .
vano muluku ahirumiha epheyo mulaponi , màsi khwìkhalelaka .
vano nowé ahikumiha ekhuntta , wira yawehe màsi yawelenlene vathí .
vano ekhuntt eyo , ehonaka nipuro n okotela , yahihokolowela wa nowé mukalawani , okhala wira màsi nlelo yahikhunela elapo yothene ya vathí .
nowé ahòkolela mono , ahivara ekhuntta , khukeliha mukalawani .
ahiwehererya nlelo mahiku mathanu na manli , numalá , ahikumiha-tho ekhuntta .
ekhuntta yeyo yahihokolowa makáripi , eruhaka nikukhu nikithi n olivera , epampene ni munupi .
vano nowé ahisuwela wira mási yahiwelelasa mulaponi .
nowé ahikhuma vamosa n an awe n amwar awe n axara an awe inama sothene sowali n iye sothene sa vaté , ipalame n itthu sinipurula vathí , sothene sahikhuma mukalawani , muxovo ti muxovo .
muluku ahimuhimerya nowé vamosá n an awe , wira :
miyo kinimwatàna ni nyuwo n osulu anyu , n itthu sothene sikumi sirinanyu : ipalame n inama sa vaté n iye sowopiha sa mutakhwani , inama sothene sikhumme mukalawani .
kinimwatàna ni nyuwo : itthu sothene sikumi khasinihononiwatho ni epula ya mutaseke , nnákhala khinrupa-tho epula eyo ya mutaseke enihonona elapo .
ethonyeryo yo watàna waka ni nyuwo n itthu sothene sikumi sirinanyu , eri wa maloko othene a ohòlo , t ila :
kohela ekhweyi aka mmekuni ekhweyi yeyo enrowa okhala ethonyeryo yo watàna waka miyo n elapo .
okathi onkhunelaka elapo ni meku , enokhumelelaka ekhweyi mmekuni memmo . vano miyo kinimupuwela watàna waka wiralyaka miyo ni nyuwo n itthu sothene sikumi .
khinrowa-tho orupa epula ya mutaseke enrowa ohonona itthu sikumi .
murima wa katekese
muluku onniwopola atthu , awo animuroromela ni animwiwelela .
elapo enihononeya mulattu wa sotakhala siniraya atthu .
akina anniwiva akhw aya , anjene anniwiyerya , anniwototha , annapuherya .
khula nihiku atthu anniviwa okhottoni , aretta anjene annokhwa mulattu wohithokoreriwa ehinavahiwa murette worera ; anjene annokhwa mwaha w ohilyaka sana , ehimonaka mutthu òwakhaliherya .
sotakhala siniriwa n atthu othene sinlikana ni màsi èpula yulupale , yahononne elapo yothene .
vano muluku t omoriwa ikharari ni t òvilela , òpisa onanariwa , òrera murima ni òroromeleya , ontthuna wira atthu othene yopowe ni ehakalaleke , epuheke vohimala-tho .
muluku onninihanela ekumi ntoko samwihanalyawe nowé , wira nitteliweke murima nikhalaka apatthani awe .
muluku oninnopola namuroromelaru , nirakaru sinnirumawe , ntoko siralyawe nowé .
màsi a mutáseke nthonyeryo na màsi òbatiso annirapiha mwa itampi sothene ni annivaha ekumi ya muluku tith ihu .
ekalawa ya nowé nthonyeryo na ekereja , nloko n akristu .
ovekela
mwepiphini muryaka kinniwihanani , apwiya .
nto nyuwo munnilevelela itampi sahu , wira norumelekeni , nottittimihakani .
tthiri apwiya t omoriwa ikharari vanjene awo khunarikela owòpola atthu .
ovanela ni olehana
solimalela xeni sinàhapala atthu khiyakumiherya maxankiho malupale ?
evinyu , esuruma , oraruwa sikaro sinnakhaliherya atthu wunnuwa ni murettele ?
etalá , wùma wa miró , iretta saniphwanyá nnupuwela-ní ? ti muluku onnitthulamela ?
nowé àlimpe nani ?
àwova yale yamutheya , apaceryaka oteka ekalawa , muttetthe wahakhanle ephareya ?
hiyo nilipeke nani ?
nisukeke mmurimani mwahu
mwaha wo wamini , nowé ahimwiwelela muluku , apakaka ekalawa , yeyo yamòponle owo n atthu ètthoko awe .
oreriwa wa mutthu khahiyó orapa eriya .
makhalelo ahu
muttetthe mmosá worekamelana ni mittetthe sikina , khiwarina eloja .
mutthu , arummwe ni guvernu , ahathukumanya atthu a muttetthe owo , khwahimerya wira :
amusi : niwanane , nitakanihe musurukhu , niteke eloj ahu .
atthu awo yahitteliwa murima ni molumo ala , khuruhasa musurukhu aya .
yahathanla atthu athanu wira yakheleleke musurukh uwo , eroweke opoma , yathume saphavelaya : makha , ikuwo , makhura n itthu sikina .
varowalyaya , tthiri yahiruha itthu iyo , khíyatumiha .
siso musurukhu wahinjerereya , nto wahipacerya wahapala atthu awo athanu .
ekwaha yanenli , yahipacerya othuma itthu saya ni musurukhu yole wa loja yotakanihiwa .
hatá sakaratari a muttetthe ole anikuxa ntoko ti sawawe .
musurukh ule wanivukuwa , okhala wira khula mutthu yàle yaholela , yanikuxerya emutakihaka sakaratari .
musurukh ule wa loja wahimala , wiwanana iwe wahihononeya , muttetthe owo khiyàkhanle-tho eloja .
masu a muluku
elapo yothene yarina elavulelo emosa ni molumo mamosaru . atthu ethamelaka ilapo s onikhuma nsuwa , yahiphwanya nipuro nowataleya , khukhalaka memmo .
numalá yahihimeryana wira : nrowé , nupé ixixolo , nipahe .
siso ipa saya khisatekiwa ni maluku n uloko , satekiwa n ixixolo ninnyomelo .
vano yahihimeryana-tho wira : nrowé nteke muttetthe ni empa yorakamexa : ethok aya ephiyé wirimu .
vano apwiya yahikhuruwa , wira yone muttetthe n imp ele yorakamexa yatekaya atthu awo .
apwiya khwira : atthu ala ari nloko nimosa , elavulelo aya eri emosaru , vano àpacerya muteko aya .
okhuma olelo sothene sintthunaya wira , awo khanojeya .
nrowé nikhuruwe , nivirikanyihe malavulelo aya , wira ehíwananeké-tho .
apwiya yahiòmola atthu ale , khwamwarexela mulaponi mothene , tivo , yahojela oteka muttetthe owo .
tivó-tho muttetthe owo wihaniwaya obabeli , okhala wira weiwo apwiya yahivirikanyiha elavulelo y atthu othene , khwamwarexela atthu mulaponi mothene .
murima wa katekese
wisona ni wikuxererya onninimwalanyiha .
muluku ahira : nimúpe mutthu onlattanahu , onlikana ni hiyo .
satana ahimuhimerya muthiyana wira : muluku onowotothani , mulyeke muhokorokho wokhottihenryaweni , munokhala ntoko maluku .
muluku ahimuhimerya nowé vamosá n an awe wira : miyo kinimwatàna ni nyuwo n osùlu anyu .
obabeli atthu yaniphavela oteka empa yorakamexa , ethok aya ephiyé wirimu , ekhale nloko nowerya ni novuwa .
muluku ahivirikanyiha elavulelo aya , khwamwarexela mulaponi mothene .
vano nikohaneke wira : muluku onlavula ekhweli walá ononiwoka ?
muluku onnilavula ekhweli : onniphavela vanjene wira nisiveliweke ntoko yowo , nikhale an awe a nloko nimosá .
ti satana , nwanan ihu , onniwoka anithonyeryaka ephiro yohiloka , ehimpixa wa muluku hatá ehininreriha .
mutthu arowaka mapuro ahinsuwelawe , onira-ní wira ahithwelelé ?
ole pahi onèmererya ni ontthara miruku sorera sinivahiwawe , onniphwanya ephiro y ekekhai ni onniphiya onkelawe .
masu a muluku , aniwiwa ni murima ni anttemuleliwa mbibliani , annithonyerya ephiro y ekekhai ennipixa wa muluku tith ihu , nikhalaka an awe n amusi mukina ni mukhw awe .
ti ephiro yatthanryawe abrahamu , ihaniwaka ni muluku , ntoko sinrowahu wiwa oholo .
ovekela
apwiya , murim aka khumphavela itthu sulupale nnákhala maitho aka khanisona .
nkiniphavela wisunnuwiha , nnákhala itthu sulupale sokivikana miyo .
vano kinnimàliha murim aka , kinnitthyaliha , ntoko mwanamwane ovonne mmutheteni mw ame awe .
ovanela ni olehana
niweryeke sai ovirikanyiha nsu na muluku ni masu òwisona ni òwikuxererya ?
mulupale a muttetthe ole n ale yatumiha muloja , nsu xeni yaiwelenlyaya ?
nìreke sai wira okhalé wiwanana wekekhai , khula mutthu avaneleke , avareke muteko n akhw awe , enamwi evirikanaka makhalelo ?
mwa hiyo onokhala opatthani wekekhai , nihiweryaka wattittimiha n uwakhela akhw ihu ?
mmatthokoni mwahu , nnowerya okhala òwiwanana n osiveliwa , muluku ahiri-vo ?
nisukeke mmurimani mwahu
owiriyana masu a muluku ni wettela onninithukumanya omusi omosá .
ohilèleya , onnihàxa .
miyo kinrowa okhala muluku anyu .
siso sahimyaya anaisarayeli emuxukhurelaka muluku elapo yorera yavahalyawe ni emupuwelaka abrahamu muhakhalai aya alaiheriwe ni muluku elapo yeyo .
owo ari makampusi àkhanle vakhiviru va iyakha ikonto pili kristu ahinatthi .
khino elapo yo mesopotamia oyariwawe yakhumelenle maxakha ntoko otothowa elapo mwaha wa miro sasanrye tivó atthu yathamenlyaya ilapo sowuma .
abrahamu ni sara , amwar awe , yahivenyasa ekupaliki wira sokhumelela iyo sakhanyereriha okhuma , ari muluku mukumi awitthana alaiheryaka wira arowa wavaha osùlu munjene ni elapo yowunttelana .
awo yanimuroromela muluku yowo pahi .
ntoko awo isakhi ni rebeka , yakobe ni rakheli ni liya , yosefe n axinn awe , othene aya yakhala yettihiwaka ni omwamini muluku mukumi , owo akhala ni yawo ntoko mmusi , mpatthani òroromeleya ni ohanyanyala .
amakampusi awo khiyàmanke mmittettheni mwakhalaya mamwene òwerya ni athajiri yawiyerya atthu , yawotothaka yiraka : miyo ka muluku anyu .
abrahamu n an awe yahikupali omaka mmathalani walá mmiyakoni ekosopaka mihuwo saya n imatta saya , emuroromelaka natiri muluku ammanenlyawe .
ovekela
apwiya ! miyo kihophavelani ni murim aka wothene , murim aka onnunkheliwa ni masu anyu .
mukihapuxe ephiro yo wotha , mukisuwelihe otthuna wanyu .
ovanela ni olehana
molumo ala , ohiya elapo n amusi annihimerya exeni ?
olelo va omwamini muluku , wira sai ?
nìreke sai mahiku wira nikhale anamòna òwamini n uroro mela w abrahamu ?
nisukeke mmurimani mwahu
abrahamu ti tithi àtthu animwamini muluku : anayuda , amaka , akristu .
wamini omwiwelela muluku mwa itthu sothene sinnihimeryawe .
muluku khanvanyiwa !
khapá onètta n emp awe !
makhalelo ahu
mwene mmosá ahikhala n axisulu awe . vano ahalaka okhwa , ahathukumanya , khwahimerya wira : mmatta-mu wovithiwa muhakhu munjene . mwahalaka , mphaveleke , munophwanya .
axisulu awe awo yahipacerya opwattha yixerihaka mpakha vathi yahipwattha ematt eyo yothene , khuhiphwany etthu .
vonalyaya wira khiyarere ovara muteko , yahihimeryana wira : nrowé , nàle mele n ikhutte nnakhuwo ni nxotte .
khwiraka siso .
vaphiyalyaya okathi w ohatta , yahisariha matath aya khuphwanya musurukhu munjene yahitumihalaya nxotte , nakhuwo ni solya sikina .
masu a muluku
apwiya yahimuhimerya abramu molohani wira : nyuwo abramu , muhové ! miyo kinimokhapelelani , otthuveliwa wanyu onrowa okhala wulupalexa .
apwiya muluku aka , munrowa okivaha exeni ?
khamukivanhe mwana vano mmosá àrumeyi aka t unrowa wakhela sohiyeriwa saka .
vano apwiya yahimuhimerya abramu wira : khahiyó owo onrowa okhala mukelamp anyu .
okathi yowo apwiya yahimukumiherya vaté abramu , khumuhimerya wira : nwehé osulú , mwalikele itheneri , mwaweryaka walikela .
siso sattalyaya itheneri , osúlu anyu onrowa watta siso .
abramu ahiwamini apwiya vano , mwaha wo wamini wawe , apwiya yahisiveliwa ni yowo , khumwakhelela .
yahimuhimerya-tho abramu wira : miyo k apwiya , ti miyo kokumihaleni elapo ya wuri , okhaldeya , wira kovaheni elapo ela , ekhalé yawinyu .
apwiya muluku aka , kintthuna osuwelexa sai wira kinrowa okhala mwanene elapo ela ?
apwiya khumuhimerya wira : mukiruhele mwanyompe òthiyana a iyakha ttharú , n ipuri ya iyakha ttharú , n ipwittipwitthi ya iyakha ttharú , ni nsiya nimosá ni ekhuntta nlelo muhoro .
abramu ahirowela inama iya sothene , ahithikilasa eriyari , khwiyathiki khula ekapatte awehanihaka n ikhw aya ; vano ipalame khathikinle .
vakenlyaya nsuwa , epiphi vakhunenlyaya elapo , nahikhumelela nìkho natthuwa mwixi ni moro wavarela , khuvira eriyari ya ikapatte iye sa inama .
nihiku nenlo apwiya yahatàna n abramu , khumuhimerya wira : kinimwavaha elapo ela an inyu n osulu anyu .
vano khamunrowa-tho wihaniwaka abramu , okhuma olelo munimwihaniwaka abrahamu , okhala wira miyo kinrowa wokhalihani tithi a maloko manjene .
murima wa katekese
abrahamu ahimwamini muluku ammanenle natiri wira arowa okhala tithi a nloko nulupale .
abramu à huluvala .
nto amuroromelaka muluku amwihana , khojenle othama elapo awe ni wahiya amusi awe , arowaka elapo yalaiheriwawe ni muluku .
ahihiya elapo awe ahisuwelaka warowawe .
amwamini ni amuroromela muluku pahi. amulaihenrye wira arowa okhalana elapo awe n osulu munjene , anamwi owo vamosá n amwar awe yahàwerya oyara .
elapo n osulu , muluku yamuhimenryawe abramu onvaha , ti nthonyeryo n omphenta ni watàna wawe n abramu , mpatthani awe .
siso wira amupuweleke natiri awe , muluku ahinvaha nsina n abrahamu .
vaphiyalyawe mulaponi yahimeriwawe ni muluku , abrahamu ahikhala ntoko namurwa .
mwar awe , sara , ahimuyarela mwana mmosá pahi , isakhi .
nto abrahamu anamini wira sovaha sa muluku sanivikana sorera sakhenlyawe vathí-va .
osulu w ekekhai w abrahamu t àle anamini , t àle aniwehererya muttetthe ohinweriwa opwetexiwa , yowo wupuweliwe n utekiwe ni muluku .
ovekela
miyo kinnaroromela apwiya , kinnalipelela ni murim aka wothene : eroho aka enniroromela sinihimyaya .
murim aka onnalipelela apwiya onvikana mutthu onlipelela oxa .
ovanela ni olehana
mutthu onimwamini ni onimuroromela muluku , onira-ní ?
ninnamini wira muluku oniphavela onireriha ntoko simurerihaiyawe abrahamu ?
ninroromela wakhela sorera sa vathí pahi walá ninnitteliwa murima mana muluku onnivaha sorera sihinòneya sinivikana iya sa vathí-va ?
elapo xeni n itthu xeni muluku onkivekelawe wira kihiyé , kimutthareke yowo ni makhalelo masyá ?
nisukeke mmurimani mwahu
wamini vinamuna y okhalana itthu sinlipelelahu , ni t osuwelexa wira sokhala itthu sihinònahu .
yovahale muluku , khunkhwa ohiphwannye !
makhalelo ahu
niwiriyane onamòna wa sipriano .
sipriano oyariwe onapano , mwana a pariti ni ànifa , oleliwé n anakhe awe alima guarda .
àkhala ni àsoma omissau w omweriya , nakala a velha , eyakha ya 1956 .
obatisiwe nihiku 21 / 9 / 58 . khwathela amwar awe paula nansema nihiku 1 / 1 / 67 , khwayara àna athanu .
sipriano ohettiha obatizo awe ni makhalelo òrera , n ukathi wothene òkhalela onamòna votthuna wawe omwamini yesu kristu mpakha okhwa .
ari mutthu asuwela olevelela ni murim awe wothene , tivó imara sinjene amusi awe khiyàsiveliwa .
vathanliwawe animadore a zona , ahivara muteko n ikuru sawe sothene n utthuna wawe wothene , okathi wòvilaxa .
eyakha ya 1982 mwaha w etala yavonle mmuttettheni mwawe. ahithamela omatalane .
weiwo ahithukumanya nikhuru nimosa n akristu , siso khutthukula ekomunidade , yeyo yathanleliwawe okhala ansiau .
nihiku na 29 / 8 / 84 , ekhotto yahiphiya omatalane .
anakhotto awo erwaka mphironi yahinvara mulopwana mmosa , wira à thonyerye w asakaratari .
mulopwan owo ahopopihiwa vanjene , vano aphavelaka owakiha asakaratari , ahakuxa anakhotto awo , khwavelela owanny awe sipriano .
owo àri weiwo ni mwan awe jasinto ni mpatthani awe agostinyo .
sipriano ahiphavela wisakiha ahimyaka ekekhai wira , owo khahiyó àri sakaratari , masi àri ansiau .
alopwan awo enanariwene , yahakuxasa , khwarowana mukapela. wira yatokose orattene .
agostinyo tupure , mpatthani awe sipriano , ahiwerya otthyawa .
mukwah ene yowo yahivariwa alopwana ararú .
awo yahathonyerya anakhotto owannyeya asakaratariu , yawo yawenrye otthyawa nananoru .
etempene onanariwa mwaha wohiweleliwa , yahiwanana owíva atthu òwanli yakhontte walèla ekekhai .
ekatana yopacerya yammorenle mulopwana yole àpajenrye ovariwa mphironi .
numalá yahimurukunuwela sipriano .
ahinatthi wiviwa , ahavekela wira emuhiye toko avolowe mukapela okathi vakhani .
ahikhuma òmaleleyene , khwira :
kòlikana .
muntthuna wira kikhalé mota xeni : wèmela walá okilathi ?
yahimutuphela. khumpottola mpararini ni murú , owo ahikhwa nananoru .
masu a muluku
muluku ahimwehererya abrahamu , ahimwitthana ìraka : abrahamu , abrahamu !
owo ahakhula wira : miyo va .
muluku khumwirela :
mmukuxe isakhi , mwan inyu mmosene onimphentexanyu mmurowane elapo y omoriya , vamwako onrowaka wothonyeryani , mwamuhite weiwo , mumpahe , mukivaherye mukuttho .
oxa melo aya , vasisu , abrahamu ahivenya , ahithayá ikhuni s opaherya mukuttho awe , ahimulokiha bùro awe , ahimukuxa isakhi , mwan awe , n arumeyi awe anli , khuvenya arowaka nipuro nle nathonyeriwawe ni muluku .
mmurottoni mwaya abrahamu , awehaka oholo , ahòna nipuro nlo ottaiwene .
vano ahahimerya arumeyi awe wira : muhalase vava ni bur ula , miyo ni mwan ak ola ninrowa iwe olompa . namalá , nnotthika .
abrahamu ahikuxa ikhuni sakelawe otetherya , khumureya mwan awe isakhi . owo mwanene ahikuxa moro ni mwalo , khiyarowa hothe .
isakhi ahiwihana atithi awe , ìraka : tithi !
awo khwakhula yìraka : miyo va , mwan aka !
owo khwira : hiyo va nokuxa moro n ikhuni enam ene enikelahu opaha eri vai ?
abrahamu ahakhula ìraka : mwan aka , enam eyo y opaha , muluku ononiphwanyiha .
vano òwanli aya yahipwaha vamosá .
vaphiyalyaya nipuro nahimeriwawe ni muluku , abrahamu ahiteka ethatapo , ahihela ikhuni vasulu vaya , ahimutthuka mwan awe isakhi , khumwatalela vasulu va ikhuni sari vathataponi .
vano , abrahamu ahòkola mono , ahikuxa mwalo wira amuhite mwan awe .
nananoru nlaikha n apwiya nahimwitthana osulú , khumwirela : abrahamu ! abrahamu !
owo ahakhula wira : miyo va .
nlaikha nlo nahimwirela : muhittukhulé ntata nanyu , muhimwirihé yotakhala mwan inyu nnákhala vakhani !
vano kosuwela wira munnimwiwelela muluku : tthiri nyuwo khamuktmanne mwan inyu mmosene .
abrahamu , arukunuwaka , ahona epwittipwitthi ephanrene inyaka vamiwani ;
ahirowela , ahihitá , khupaha yeyo wira anvaherye muluku nipuro na mwan awe .
vano , abrahamu ahivaha nipuro nlo nsina nla : apwiya anophwanyiha .
tivo vanihimmwaya mpakha olelo va : vasulu va mwako apwiya anophwanyiha .
vano nlaikha n apwiya nahimwitthana-tho abrahamu musulu , khumuhimerya wira : anihimya t apwiya kinnilipela nsina naka wona muhìra sisa , khuhikimana mwan inyu mmosene , miyo kinimorerihani , kinimwinjererya osulu anyu , wira watteke ntoko itheneri sa wirimu ni ntoko mihava s ophareya .
atthu a nloko nanyu animwawerya awanani aya .
maloko othene a mulaponi anorerihiwa mwaha wa nloko nanyu okhala wira muhlwelela molumo aka .
murima wa katekese
omwamini wahu muluku n umphenta onònihereya mohawani mwahu .
abrahamu ahupuwela wira muluku anvekela ompaha mwan awe anvelelaka ntoko mukuttho okhala wira atthu òkanàni yahilimalela ompaha mwan aya mmosá emuxukhurelaka muluku àn aya òwatta yavahawe wayara .
vano muluku ahimusuweliha abrahamu wira khantthuna mikuttho iyo , nto ontthuna wira axitithi yasukeke an aya , yaphenteke ni ewixuttiheke .
abrahamu ònithonyerya wira wamini wekekhai fomwiwelela muluku nlraka sothene sinnirumawe hatá sinnilipela nihawaka .
abrahamu ahamini wira muluku aniwerya hatá omuhihimuxa mutthu mokhwani .
isakhi ari mwan awe mmosene apwaheriha oholo osúlu awe , ntoko salaihenryawe muluku traka : mwa isakhi onokhumelela osùlu anyu .
ankhi sipriano ahilikanela wiviwa , wira amòpole mukhw awe mana anamini wira ekumi khimmala vathi-va , nakhwá ninrowa okhala vohimala-tho vamosá ni muluku .
ophenta wulupale òvaha ekumi ahu mwaha w axinn ihu .
nakiheryeke ekum iyo okathi wothene ni mapuro othene , nikhottaka sotakhala sinihonona ekumi ntoko evinyu , esuruma , oraruwa ni wapuherya akhw ihu .
mukuttho worerexa orinahu omuhelela muluku ti wettela masu awe ni omuroromela vòmalela , nakhaliheryaka akhw ihu .
ovekela
apwiya !
miyo kinniphenta molumo anyu wovikana mihakhu sothene sa vathi .
matat anyu àkipattuxa , khukilipiha : mukivahe ankhili , kixutte soruma sanyu .
ovanela ni olehana
ninniwerya oleva ekumi ahu mwaha w ororomela ni wo wamini masu a muluku ntoko siralyawe sipriano ?
abrahamu ahilikanela omuleva mwan awe mmosene .
etthu xeni enkivila ohiya muluku enkivekelawe wira koniherye wamini waka n uphenta waka ?
nehereriwaka wira niwurye ennihapala , walá niraruwe , walá nikuxe etthu ya mwanene , ninniwa nsu na muluku onnivekela ohiya itthu iya ?
nivaheke sai ekumi ahu mwaha w akhw ihu ?
nisukeke mmurimani mwahu
muluku khantthuna mikuttho , onnisiveliwa n ale anakhaliherya akhw aya .
ovaha omukophiha muluku !
makhalelo ahu
alberto n amwar awe alúsia t akristu òroromeleya . alberto ori mekániko , onivara muteko okompanyia .
an aya ari axexe , anli alupale anetta oxikola .
mpani mwaya àkhalana emesa , ekhattera n itthu sikina sorera , nto empa etthuneliwe ni malaxi , okathi w epula mpani munnirupa .
mpatthani awe alberto ahimukoha wira : nyuwo khula mweri munnakhela , exeni ehintthunelanyu emp a-nyu n isìnku ?
alberto ahimwakhula wira : phatari malaxi , mana akhw aka yonaka wira emp aka ennivikana sawaya , anotepa okikhalela nrima , anrowa ohonona ekumi aka .
masu a muluku
yakobe animphentexa yosefe vowavikana an awe akina othene , okhala wira ari mwana ayareliwawe ùluvanlene , vano ahimuttotthela nlaya norerexa .
axulupale awe yahona wira atithi aya yanimphenta wavikana àn aya akina othene , khupacerya omukhalela nrima , ehinamulavuliha orattene .
vano awo yahirowa olyiha inama s atithi aya osikhemi .
yakobe ahimwirela yosefe : kimphavela worumani , murowé mwasuwele ihali s axulupal inyu vamosá n inama , numalá , murwé mukilèle .
yosefe ahivenya arowaka .
vaphiyalyawe nipuro nàri axulupale awe , awo yahinvarasa , yahimurula nlaya , nenlo norerexa nawarawe , khumurihela mwehimeni mowixa , ehim eyo khiyárina màsi .
okathi uwo , yanivira vavale anamarotta , axinn awe yahinweliha yosefe , emukumihaka mwehimeni mme , khwatumiherya anamarotta awo emwakakhanyihaka ni mwawalo w eparatha miloko mili , awo yahimukuxa , khumurowana wejitu .
vano yakobe ahikhera ikuwo sawe , ahiwara mattapwatta , khunwarela mwan awe mulala mahiku manjene .
vano anamarott ale yahimutumiha yosefe wejitu , emutumiheryaka potifari , ari murumeyi a mwene farawó .
murima wa katekese
nrima n ehaje sinnimwalaniha omusi .
mithukumano sivinre nomwiwa wahala àbrahamu .
mwan awe isakhi ahimuthela rebekha , khwayara an awe anli :
esawú ni yakobe , yowo-tho itthaniwa isarayeli .
yakobe àrina àna muloko n anli , yawo yapajerinhe mahimo mulokó ni manli a nloko na isarayeli .
vano nopacerya omwiwa wahala a nloko nlo , ti wahal ahu .
nrima ninnihonona vanjene ekumi ahu ni ophentana wahu ntoko axinna , ana a tithi mmosarú .
axulupale awe yosefe ephavelaka omwiva , khiyamukhontte yowo pahi , yahakhotta-tho atithi aya yamphentexa yosefe .
itthu sothene sorera sirinahu , ninvahiwa ni muluku .
atthu akina khamphiyeriwa n itthu sirinaya , tivó annakhalela nrima akhw aya .
nakhalelaka nrima akhw ihu , nnimunyokha muluku onareriha .
ophenta wa muluku khuna mukano , ori ntoko nsuwa .
mukhw ihu oraka nsuwa , onnivukula oviha waya wira hiyo nihòreke ?
nnákhala vakhani !
siso muluku aphentaka akhw ihu , khanihiya oniphenta-tho hiyo .
muluku ori mmosá pahi , onaphenta an awe othene ni mphento mmosarú .
ole onimukhalela nrima mukhw awe , khanamini wira muluku onnimphenta , onona onyokhiwaru pahi .
ovekela
muluku tith ihu , hiyo ninnamini wira nyuwo munniniphenta vanjene :
munivahe ankhili wira niphaveleke sorera s ekekhai , nitteliweke murima namonaka mukhw ihu aphwanyalene sorera sawe .
ovanela ni olehana
ntoko sìralyaya axulupale awe yosefe , hiyo khannira-tho nakhalelaka nrima akhw ihu ?
nimphwanya-ní nahononaka sorera s akhw ihu ?
yosefe arowaka w axulupale awe yamunyokha , wari mwaha w owiwelela atithi awe ni waphenta axulupale awe .
ankhi hiyo nnira sai mwaha w ale anninyokha ?
nnupuwela-ní ni wova w alberto w otthunela emp awe n isìnku ?
nisukuke mmurimani mwahu
yosefe ahitumihiwa n axinn awe yamukhalenle nrima , nto muluku ari ni yowo .
napilimittu aiveliwe orakama etephe !
muluku mukhwatapari , onetta awehaka vathi !
makhalelo ahu
elapo y omosambikhi yattamanne n ilapo ya wáfrika wokusini .
iyakha sivinre , guvernu èlapo eyo ari àlipa-òttela pahi ni soruma saya sari s othanyana makhuli .
alipa-òripa yanikhottiheriwa okhala vamosá n alipa-òttela .
atthu anjene yahitthukeliwa mukhatteya mulattu w okhotta makhalelo awo òthanyana makhuli .
mw atthu yatthukeliwe , mmosá alhaniwa nelson mandela , akhanle mukhatteya iyakha miloko mili n iyakha thanu na pili .
owo anihimya wira : miyo koleva ekumi aka wira atthu a wáfrika yopowe .
nkintthuna wira atthu ekhalihiweke ipottha nnákhala n alipa-òttela , nnákhala n alipa-òripa .
eyakha ya 1990 owo ahikumihiwa mukhatteya , mana atthu a ilapo sinjene yanimphunya guvernu .
vano makhalelo òthanyana makhuli àmala .
atthu othene èlapo eyo àmuthanla nelson mandela okhala muholeli a guvernu aya .
hatá arohawaru vanjene alupatthiwaka n alipa-òttela , nelson mandela khanlale ikuhú , òwihana alipa-òttela akina a guvernu a khalai , wira emukhaliheryeke wettiha elapo eyo .
masu a muluku
yosefe anivara sana miteko sarummwawe , nto ahotheriwa , khitthukeliwa iyakha pili mukhatteya .
muluku ari ni yowo .
atthukeliwene siso muluku areriha miteko sothene savarawe . mwené
farawó ahimutaphuliha , khunvaha muteko w osuka yolya ya iyakha soruwerya .
vaphiyalyaya iyakha s etala , mulaponi mwejitu mwahikhala yolya yinjene y osukiwa .
etala yahulana mulaponi mothene .
axulupale awe yosefe mulokó yahivenyasa , erowaka othuma solya wejitu .
vano , yosefe ari mukhulupale a mulaponi ya wejitu .
yowo t atumiherya solya atthu othene .
axulupale awe yosefe vaphiyalyaya , yahuramasa oholo wawe mpakha vathi .
yosefe vawehalyawe , ahasuwela , nto awo khiyàmusuwenle .
yosefe ahahimerya wira : miyo komova muluku mwatthuná wopowa , mukiwelele .
kintthuna wona ororomeleya wanyu , mmosa pahi a nyuwo t onrowa ohala va , atthukeliwene mukhatteya , akina yaroiheleke yolya amusi aya enavola etala .
vano mwakiruhele muhim anyu ètthyako : siso sintthunaya osuwanyeya orattene itthu sihimyalyanyu .
awo yahitthuna .
vaphiyalyaya wa yakobe , tithi aya , elapo y okanàni , yahimwalikelela sothene sàkhumelenle .
etala yantepa ovola mulaponi .
vamanlyaya solya saruhalyaya wejitu , yakobe ahahimerya an awe wira : tthikelani-tho wejitu , mwanithumele yolya .
àn ale yahimukuxa beniyamini , khuvenya erowaka .
vaphiyalyaya wejitu , yahikumana ni yosefe .
owo ahavaha murettele , numalá ahakoha wira : ari sai atith &amp; amp ; amp ; apos ; inyu , mukhulupale owo mwakihimenryanyu ?
nlelo àkhala ?
awo yahakhula wira : murumeyi anyu , tith ihu , mukumí , nlelo òkhala .
yiraka siso , yahuramasa , khukokhora .
yosefe attukhulaka maitho , ahimona beniyamini , muhim awe , èrukulu emosá , ahimonela othunku vanjene .
vano yosefe ahahimerya axulupale awe wira : miyo ka yosefe , muhim anyu , yole mwamutumihalyanyu , kiruhiwaka elapo ela ya wejitu .
vano muhiripiwé murima , walá muhinanarelaniwé yenyuru , mwaha w okitumiha n uruhiwa elapo ela muluku t akirumme woholelani , kirwaka elapo ela wira kiwòpoleni .
vano , sovira iyakha pili elapo yothene evolaka etala ; mpakha iyakha sikina thanú , elapo ela khinlimmwa walá khinima solya .
muluku akiholiha nyuwo muhinatthi ophiya , wira kosukeryeni solya mulaponi-mu , wira kiwòpoleni nyuwo n atthu akina anjene .
nnari , khamuhiyó nyuwo mukiruhale elapo ela muluku t okiruhale . ti yowo okikhalinhe atat awe mwene ni mukhulupale a vatthokoni vawe ni namwettiha elapo yothene ya wejitu .
mwakuve , muhokolowele w atithi , mwahimerye wira : mwan inyu yosefe onlavula sommo : muluku òkikhaliha mulupale , kettihaka elapo yothene ya wejitu .
murwé wenno oryaka miyo , muhipisé .
numalá yosefe ahimukhuparela beniyamini , muhim awe , khunlaka , siso-tho beniyamini ahinla mmatatani mwa yosefe .
yosefe ahakhuparela-tho axinn awe othene , khwasariha maithori , n awo yahikelela ovanelana ni yowo .
murima wa katekese
muluku onnisuwela okumiha sorera motakhalani .
iphiro s omwalana orika okumana , masi atthu khankumana varnosá .
wahala a yosefe ni wahala a nelson mandela onnoniherya wira ti muluku onettiha sokhumelela sothene , wira àkhaliheryeke atthu wupuwela makhalelo òmusi .
muluku onnisuwela okumiha yorera mwa yele enonahu ntoko yotakhala .
muluku ontthuna vanjene wira atthu yatàneke , mana othene an awe .
hatá sikhalaka ikuru sotakhala sinamwalaniha atthu , muluku khivo enojelawe , wira àthukumanihe atthu .
mwaha w ophenta wa tithi mmosaru , yosefe n axulupale awe yahilevelelana .
yosefe ahiwèhererya axulupale awe , ahinatthi walevelela , mana aniphavela owona yattharunwe khweli sotakhala siralyaya , siso ehawaka , mirima saya sahirerihiwa , ophentana waya ni waphenta atithi aya wahilipihiwa .
yosefe khàittottopa mwaha wa miruku savahiwawe ni muluku .
vano , n ankhili awe ahakhaliherya atthu a ilapo sothene , hatá axulupale awe yamutuminhe .
muluku onnavaha atthu ankhili wira yettihe sana elapo ni mihakhu saya , yopoweke okathi w oxanka .
mabispu ahu anninihimerya wira :
maloko manjene a wáfrika annihawa nlelo n uxanka mwaha w etala , mwaha w ekhotto , mwaha w ohìwanana wa maloko ni wa mahimo , mwaha w ohikhala eguvernu yoloka ni mwaha w opuheriwa atthu .
akristu ahana otthokihasiwa , wira evareke vomalela muteko w olipiherya okristu ephiro ya vathí-va :
ephiro ela ennàsa epolítika , makhalelo òwettiha muhakhu ni okhala sana w atthu .
mabispu anninvekela muluku ni nthiti , wira wáfrika nno ekhiunelele atthu a guvernu òloka ni òrera murima , anaphenia atthu aya ni murim aya wothene , yawo antthunexa orumela ohikhanle wirumela .
olelo hiyo ninnìhaneliwa ovara muteko n ikuru muluku sinnivahawe , wira nilokihe elapo ahu nipaceryaka vatthokoni ni mmuttettheni mwahu wira mihakhu sa vathí-va sakhaliheryeke atthu othene , ntoko sìralyawe yosefe akawelaka yolya atthu othene .
ovekela
muluku tith ihu , munivahe ankhili ni miruku sorera , nilokihe makhalelo ahu a vathí-va , mwananeke n atthu othene , nikawelaneke mihakhu sapattuxenryanyu àn inyu othene .
ovanela ni olehana
nireke sai wira natthekelanaka nilevelelaneke nitepeke watàna ?
nahaxiwaka mwaha w exariya ninnimuroromela muluku , walá nniwunlela ikuhu ale annihaxa ?
nìré exeni wira mulaponi mwahu ekhalé exariya ni wonelana vatthu ?
ti sivi itthu sonanara sinnikhottiherya ovara miteko sorera , wira nikeleleke oholo ?
nisukeke mmurimani mwahu
muluku t upuwenlyawe wira yosefe atumihiwe n axinn awe , wira awopòle amusi awe okathi w etala .
pixá murima ahilya exima n amwene !
yamukhopo yahirela màsi wira : nomwalanasa , erowaka tho wapeliwa yawo !
muluku ti ikuru saka , owo pahi ti mòpoli aka okhuma waya atthu a isarayeli mwepotthani wejitu okhumelenle vakhiviru iyakha ekonto emosa n imiya pili yesu ahinatthi oyariwa .
iyakha sohirupa epula , amakampusi n alimi èlapo yo kanàni yanithamela wejitu , weiwo yahithowa màsi mahiku othene oxerexere wa muró mulupale nilo .
atthu a wejitu yaniwakhelela awo yathamela ni yanavaha opuro wira elimeke ni elyiheke inama saya , nto yanavariha miteko sowoma ewehawehiwaka ni makapatasi òwali .
ehitthunaka okhwa mwepotthani , ororomela waya witaphula wari otthyawa pahi .
okhuma okathi uwo , atthu a isarayeli mwa wahal aya othene , yaha mini wira muluku akhala vamosá n awo awopolaka .
makhalelo ahu
nari nihiku na 25 na mweri wa junyo w eyakha 1975 , atthu òmosambikhi yatteliwaya murima vanjene , mana yanìsona okhala axinene mulaponi mwaya , yanitthapa mwaha wa murettele n utaphuwa waphwanyalyaya .
vano ovinrene okathi mukinaku , alipa a guvernu yàhipacerya wakhottiherya atthu olompa , yàhimeryaka wira muluku khavo .
yahakhanyereriha-tho atthu othene ohiya ipa saya ni mikhaju saya wira ethamele mw aldeya .
murettele n utaphuwa w eyakh ele ti wekekhai ?
niwiriyanaka molumo èlívuru y okhuma mwepotthani mwa wejitu , ninrowa wixutta t ùwi otaphuwa wekekhai .
murima wa katekese
muluku onniwona atthu òpuheriwa ni onniwakiha .
mahiku othene , khalaixa ni vano , muluku anavaha atthu miyupuwelo ni miruku sorera wira yatàneke ni emalihe opuheryana hatá atthu akina yahaxaka .
anaisarayeli yanihaxiwa , masi muluku ari ni yawo , anìwa wunla waya .
muluku onkhala vamosá n alipa-òhaxiwa , wira awopole . onnalopola ale anahaxa akhw aya wira ettharuwe ni yopòliwe .
atthu othene àna a muluku , anniphwanelela nttittimiho nimosarú .
tithi a ikwasuni ni mwakiheryo w anamukhweli ti muluku , mpani ntwawe mòwarya .
muluku onnatekela empa ale ahirina òwakhapelela , onnathonyerya alipa-òtthukweliwa otaphuliwa wava .
ovekela
muluku aka , anikihaxa khanthowa !
pwiya , venyani , muluku aka , mukòpole !
ovanela ni olehana
ninnikhotta sotakhala , hatá nirummwaka n alipa-òwerya ?
nahaxiwaka ninnikupali wira muluku ori ni hiyo ?
muluku onkhala nani ? n ale anahaxa atthu walá n ale anihaxiwa ?
ti pani onnihaxa mahiku ala ?
atthu akina pahi walá sotakhala sinìrahu ?
ninnitthuna ni murim ahu wothene okhuma mwepotthani ?
nisukeke mmurimani mwahu
muluku ohapattuxa atthu othene wira ekhaleke òtaphuwene .
anamuteko anniphwanela oliviwa n ixariya .
ekwasuni ti ya muluku !
makhalelo ahu
eduardo mondlane t ukhanle muholeli òpacerya a frelimo . oyariwe omosambikhi , ahisoma sana oxikola .
akhaliheriwaka n atthu akina , ahirowa wamérika wira anjereryeke osoma , khukhala médiko .
aniwerya okhala weiwo , àlòlaka aretta ni aphwanyaka musurukhu .
khatthunne , mana aniphavela owanela elapo wira atthu othene òmosambikhi ehakalaleke , ekhottaka orummwa n atthu èlapo ekina .
owo iveliwe wakiherya ohakalala w atthu , omosambikhi ohinatthi witaphula .
masu a muluku
moise vannuwalyawe , nihiku nimosá ahirowa waxekurya atthu a nloko nawe , khwaphwanya epuheriwaka n uhaxiwa .
nihiku nenlo , ahimona mulopwana a wejitu amwiputthaka mulopwana a isarayeli , mutthu a nloko nawe .
vawehawehalyawe nno ni nno , khuhimonaka mutthu , ahimwiva mwejitu owo , khunvitha vamihavani .
vakhumalyawe melo aya , ahaphwanya atthu anli a nloko na isarayeli ethakanaka , khumwirela owo atepa owali : munimmanela-ni mmus inyu ?
mulopwan ole ahimwakhula wira : òthanlenleni pani okhala mulupale ahu ni ophuka milattu sahu ?
mumphavela okìva ntoko simwivalyanyu mwejit ule ?
vano moise ahituthuwa ni wova , upuwelaka : nekekhai tthirí , etthu eyo yosuweliwa !
hatá farawó ahisuwela etthu ila , anaphavela omwiviha moise .
vano moise ahimutthyawa mwene , khurowa okhala elapo y omadiyani .
moise anilyiha inama sa yéthoro , atat awe athelenlyawe , ari mulipa a mukuttho elapo y omadiyani .
nihiku nimosá , alyihaka inama sisale , ahivikaniha ekuluttu wothakoni , khuphiya ohorebi , ori mwako wa muluku .
weiwo , nlaikha n apwiya nahimukhumelela , noneyaka ntoko nlumi na moro , ovarelaka vamiwani .
moise ahiweha : miwa iye sanivya , masi khisalala . moise ahupuwela : exeni sihinlalaya miwa iye ? kattameleke : konexexe etthu ile enkitikiniha .
apwiya yahimona moise attamelaka wira ònexexe , khumwihana variyari vamiwa , khwiraka : moise , moise !
owo khwakhula wira : miyo va !
muluku ahimwirela : muhattamelé va , murule ixapattho sanyu , nipuro nryanyu , nipuro nothanliwa ni muluku .
miyo ka muluku àxitith inyu : muluku a abrahamu ni a isakhi ni a yakobe .
moise ahikhunela owitho wawe , okhala wira anova onweha muluku .
apwiya khwiraka : miyo kihona ohawa w atthu aka wejitu iwe .
kihìwa ikuttho saya sininlaya , ehaxiwaka n atakhali kosuwela tthiri ohawa waya .
vano kokhuruwela owakiha mmatatani mw atthu a wejitu . kinimwakumiha elapo eyo kinimwathamiherya elapo yulupale ni yorera , elapo yowunttelana ni yoruweryexa .
murowé vano : kinorumani okumana ni farawó , mwené a wejitu mwakumihe atthu aka , anaisarayeli .
moise ahimuhimerya muluku wira : miyo ka pani , okhanle orowa olavula ni mwené farawó , wira kakumihe atthu a isarayeli mwejitu ?
murima wa katekese
muluku onnìwa okhuwela w alipa-ohaxiwa ni onninihanela owakiherya .
moise aniwerya okhala vamosá ni farawó , apuhaka , masi khawenrye waliyala amusi awe yari ipottha . moise varowalyawe waxekurya amusi awe , ahimwiva mwejitu amwiputtha munalsarayeli , khunvitha vamihavani .
muluku on ntoko moro ohinttipha , oniphenta wawe khunvukuwa .
hiyo-tho nakhalanaka ophenta wa muluku mmurimani mwahu , ntoko moro onvarela , nnophwanya ekumi yolipa .
muluku kharina iyanó , onlavula n iyanb s atthu .
muluku kharina matata , onnivara miteko sawe ni matata àtthu , wira àphwanyihe sorera .
tivó muluku vamwihanalyawe moise , mana ahona ohawa w atthu awe wejitu , khuphavela owòpola .
vano muluku onninitthana wira nikhume mwepotthani , nikhalé atthu òhakalala ni a murettele . mwaha wo wamini , moise vannuwalyawe , khatthunne wireliwaka mwana a mwana muthiyana a mwené a wejitu , owo ahithanla ohaxiwa vamosá n atthu a muluku , khukhotta opuha okathi vakhani n itthu sotakhala .
owo ahona wira othanyiwa ntoko sarowawe othanyiwa mopoli , yari etthu yotepexa orera ovikana muhakhu wothene wa wejitu . vekekhai owo ahiwehexexa otthuveliwa w oholo .
muluku onnlwa wunla w atthu anihawa , tivó onnimphavela mutthu òrera murima , wira àkhaliheryeke atthu awo .
moise ahona wira muteko wavahiwawe ni muluku wari worika : masi muluku ahimuhimerya wira : miyo kinokhala ni nyuwo , khamunrowa mekhinyu .
ovekela
apwiya , nyuwo muhìwa ovekela w alipa-òhawa munnilipiha mirima saya , nyuwo munnakhulela okhuwela w alipa-òhawa : munnakhaliherya alipa-ònyanyaliwa , ahikhalé-tho mutthu onimpuherya mukhw awe .
ovanela ni olehana
ninnikupali wira olelo hiyo ninnihaniwa ni muluku wira nivahererye ntoko moise nikhotteke sothene sinnikhaliha ipottha ?
t uwi wejitu wahu olelo va ?
tani farawó ahu olelo va ?
papa ni mabispu annihimerya wira maxankiho makina t ala :
osikhini onninjerereya , ipoma sinnitepa wunnuwa ni watta w atthu , iguvernu khasinwerya oliva sakophalyaya , iyuma s ekhotto sinnimwaramwareya , atthu anjene annikhanyererihiwa otthyawela ilapo sikina , atthu anninjerereya vohikhalana ekumi yowaphwanela , itthoko sinnikawanyeya sònaka maxakha , athiyana anniphwanela witaphula vorera , eretta ya sida , hatá opottha wokhala ilapo sikina .
wopoa xeni muluku omphavelawe onivaha ?
ohavo mutthu onimonaka wira muluku onkiruma miyo wira kimwakiherye ohaxiwa ?
nisukeke mmurimani mwahu
muluku onnòna ovelavela wahu ni onnisuwela ohawa wahu .
owo okathi wothene onkhala ni hiyo ni onninòpola .
muluku , nreyi , wàkuva wìhiya !
makhalelo ahu
miyeri sa iyakha sintepahu ohawa ti sivi ?
miyeri mili sopacerya sa khula eyakha , alipa-òlima annihawa mwaha w etala .
iyakha sikina , epula yahirupe sana , ipyó simpacerya omela , sinnihononeya .
sakhumelelaka ihasara iya , amuhakhalai ahu yanihela mukuttho .
vano epula erupaka , okathi wapaceryaya omuhatta nakuwo , yanitepa otteliwa murima ni yanina ekoma , yanona wira ahòpowa .
masu a muluku
apwiya yahimuhimerya moise wira : kinonvaha ehukhumu yokiserya mwené farawó n atthu a wejitu . vaholo vaya , mwene owo onimohiyani okhuma mumu .
apwiya yahimuhimerya moise ni aroni , mulaponi mwa wejitu wira :
mweri ula okhalé mweri anyu múlupale , okhalé mweri wopacerya
w eyakha . mwathukumanye atthu othene a isarayeli , mwalèle wira :
nihiku nanamuloko na mweri ula , khula etthoko ethanle enama . amusi yahatté vatthokoni vahiniweryaya osinsa enama eyo , atthu etthoko ele etakanyiheryane n ale yattamanannyaya .
eniphwanela enama yolopwana , yohipahuwa , etotholiwe mmwaisana .
ekuxiwe epwittipwitthi walá epuri : esukiwe mpakha nihiku nanamuloko na xexe na mweri ula .
nihiku nenlo , nsuwa nikelaka , enama eyo ehitiwe oholo w atthu athukumanne , ephome aya ekuxiwe , ettikittheliwe mukhora , ni nno ni nno ni vasulu vaya , mmatthokoni memmo munrowaya okhuriwa enama .
enam eyo yoxiwe vaikho , ekhuriwe ohiyu yole , ekhureliwe mikatthe sohileliwa miropo , etakaheriwene makukhu òwawa .
mukhureke mutthunkene iyunu , nwanrene ittamanko , munvarenlene ttotto mmatatani , mukhureke ni wakuva , okhala wira ti pásikha òwavuwiha apwiya .
ohiyu yowo , kinovira wejitu , kawivakase anamwane othene apajenrye oyariwa , kapaceryaka ana àtthu , kamaliheryeke axana a inamá .
kinimwahukhumu amuluku othene a wejitu .
miyo k apwiya .
ephome y epwittipwitthi enrowa okhala ethonyeryo ya itthoko sinikhalanyu nyuwo , konakaru ephome , kinovikana kirowaka ehasara yohonona ehophwanyeni okathi onrowaka wahukhumu atthu a wejitu .
vanrowanyu okela elapo apwiya enrowaya wovahani , ntoko solaihenryayani , mutthariheleke nira nla .
an inyu yokohani vale wira : nintthukulela-ní nira nla ? , nyuwo nwakhule wira :
niholya mukuttho wa pásikha , nattittimiha apwiya .
okhala wira awo yahivikana itthoko s atthu a isarayeli wejitu , okathi wapwetexalyaya atthu a wejitu , khòpolaka matthoko ahu .
atthu othene a isarayeli yahikokhora , khurama .
erowaka wetetèla sirummwaya khwiraka sothene apwiya samurumalyaya moise ni aroni .
mwené ahivenya ohiyu yowo , n arumeyi awe n atthu othene a wejitu vamosá : ikuttho somoriha ikharari sahiwanyeya wejitu , okhala wira khiyàphwanyaneya etthoko yahakhwiye mutthu mmosá .
vano farawó , ohiyu ene yowo , ahiruma wihaniwa moise ni aroni , khwahimerya wira : venyakani , mukhumaseke elapo aka , nyuwo n atthu othene a isarayeli .
murowaseke , mwarumeleke apwiya , ntoko sikivekenlyanyu . hatá inama sanyu sothene , ipuri n inyompe sanyu , mukuxeke .
nto mukivekeleletho miyo .
atthu a wejitu yahakhanyereriha atthu a isarayeli , wira ekhumeke vohipisa mulaponi mmwe .
murima wa katekese
muluku onòpola , ti mmosaru .
atthu a isarayeli khula eyakha yahilimalela ohelela mukuttho mihuwo saya .
yanira efesta yihaniwa pásikha .
yanìna etteliwaka murima , yanimuhelela muluku mukuttho wa mwapwittipwitthi a mmwaisana , emuxukhuruku muluku .
vano eyakh ele moise aphavelawe wakumiha atthu a isarayeli mwepotthani , muluku ahathonyerya atthu awo wira anàkhaliha àn awe òphentexiwa .
muluku khàvaha atthu inama pahi wira ekhureke , masi aniwòpola mwepotthani .
nupuweleke wira biblia olempwe sivinrene iyakha sinjene numalá itthu siraneĩye wejitu .
mulipa-òlepa khawerya wasuwela atthu akavi yakhwiye ohiy ule , walá inama sikavi .
masu a muluku , alempwe mbibliani , annivaha wamini wira muluku onnaphenta atthu òhaxiwa ni onniwòpola .
kinimwahukhiunu amuluku othene a wejitu . miyo k apwiya .
muluku pahi ti mòpoli , owo onkhala vamosá n ipottha , onniwanela otaphuliwa waya .
farawó , anahako , anamaxitta , asuweli , anakhotto n anamirette yahikhotta wopoliwa ni muluku akhwèli , yahiroromela wopoliwa n amuluku aya , nto yahipweteya othene aya !
ephome ya mwapwittipwitthi a khalai , enthonyerya ephome ya yesu ennòpola mwa sotakhala sothene .
ovekela
muluku aka ! mukoniherye orera wanyu murima wothamaliha :
nyuwo munniwopola ale anotthyawelelani , munniwakiha n uwerya wanyu .
mukisuke ntoko nitho nanyu : kipitheke mmapuphani mwanyu , mukakiherye w ale anikilupattha .
ovanela ni olehana
amuluku ahu a wejitu nnaroromelahu wira annopola t ani ?
tthiri amuluku awo anninikhaliha ipottha .
ninnamini wira muluku akhweli ti yowo onnòpola mwa itthu iyo ?
nisukeke mmurimani mwahu
pásikha ti okhuma mwepotthani ni okhala òhakalala .
mulattu wa masikhini , muluku t omphuka !
makhalelo ahu
mahiku èkhotto mulaponi mu , atthu anjene yanivariwa mmuttettheni mwaya , enarowaniwa otakhwani .
othene aya yaniphavela otthyawa wira etthikeleke owani .
nihiku nimosá akinaku yahilaihana otthyawa wira ephiyé nipuro nasuwelaya wira ekaro yanirwa vavo , enakuxa atthu .
ohiyu yettaka mutakhwani , yahikumana n anakhotto , awo yaharuma wira yakuxerye miritti saya ni ehokolowele ottuli wakhumaya .
mmosa àtthu awo yatthyawa , ahàlipiha murima akhw awe àhimeryaka wira fatari nikelele oholo , mana natthikela ottuli nnimwiviwa , narowá oholo nnimopowa , muluku atthuná .
awo yahìwanana okelelasa oholo yahetta ohiyu wothene mutakhwani . oxaka khuphiya nipuro nemenle ekaro , okathi ene yowo yìra ekaro evenyaka .
vano atthu yari mukaroni , vawonalyaya atthu ephiyaka , yahemexa ekaro , siso atthu ale yahiwelasa , khuphiya mmawannyeya .
masu a muluku
mwené a wejitu ahihimeriwa wira atthu a isarayeli yahitthyawasa : vano owo n arumeyi awe yahirukunuxa murima mwaha w atthu a isarayeli , khuhimyasa wira :
nirenle-ní siso , nihahiya atthu a isarayeli ekhumaka ?
mwené ahiruma olokiherya ikaro sawe , khwathukumanya anakhotto awe othene :
ahikuxa ikaro sothene sa wejitu n anakhotto aya , vanjenexa anakhotto awexa òthanliwa , yari atthu miloko miloko mithanu na mosa , khula nakhotto ni ekaro awe .
nanso farawó ahiwattamela , atthu a isarayeli yahimona mwené n atthu a wejitu yatthimakelasaka ni wakuva .
vano , yojeiyene ni wova , yahipacerya okhuwelela w apwiya , khumuhimerya moise wira :
khiyàntte mahiye wejitu iwo , wira nivithiwe weiwo ?
exeni enruhenlyanyu okhwela mothakoni-mu ?
mone enruhenlyanyu munikumihaka wejitu ?
nahohimeryani wejitu iwe wira :
munihiye narumeleke atthu a wejitu ?
moise ahiwakhula atthu wira :
muhovek etthu , mukurunuxe mirima sanyu , munimona sotikiniha apwiya sinrowaya owirelani olelo va , wira ewòpoleni .
nyuwo mowòna atthu a wejitu olelo vano khamuntthikela-tho owòna . apwiya anowana ewakihakani nyuwo .
nyuwo munrowa wimâlihaka pahi .
apwiya yahimuhimerya moise wira : munikinyakulela-ni ? mwahimerye atthu a isarayeli wira evenyé , yetteke .
vano nyuwo mmutexe ttotto anyu , mòkolele mono anyu vasulú vamàsi , mukawanye atthu a isarayeli ekelé mphareya , elapuwe ni metto sihinanne .
vano miyo kinimumiha mirima s atthu a wejitu . nto miyo kinowòniherya ikuru saka : kinompwetexa mwené farawó n anakhotto awe othene n ikaro n anakhavalo awe . atthu a wejitu anosuwela wira miyo k apwiya .
nlaikha na muluku , narowa oholo w anakhotto a isarayeli , nahithama varyaya , khurowaka ottuli .
neku nàhola nahitthikela ottuli waya , khukhala eriyari y atthu a isarayeli n atthu a wejitu .
neku nle namwaripeliha atthu a wejitu , masi namwamwalela atthu a isarayeli tivó mittitthi iye somili s anakhotto sojelaya wattamelana ohiyu wothene .
moise ahòkolela mono awe vasulu vamàsi a mphareya , apwiya yahòpiha epheyo yulupale mphareya memmo , ekhumaka oniphattuwa nsuwa , khòpaka ohiyu wothene . ephareya yahuma , màsi khukawanyeya .
atthu a isarayeli yahikhuruwela variyari v ephareya , metto sihinanne màsi khwemelaka mono wolopwana ni wothiyana ntoko ixiri .
apwiya yahimwirela moise : mòkolele mono anyu vasulu v ephareya , màsi ekumanele-tho , yasamihe atthu a wejitu n ikaro saya n anakhotto aya .
moise ahòkolela mono awe vasulu vamàsi . siso , oxaká , ephareya yahitthikela nipuro naya na khalai .
atthu a wejitu , eriki etthyawé , yahikumana ni màsi , vano apwiya yaharihela eriyari y ephareya .
yukelannyaya màsi , yahimireya anakhotto n anakhavalo n ikaro saya sothene mw ale othene yakhuruwenle mphareya , ewomolasaka atthu a isarayeli , khavo òponwe !
masi atthu a isarayeli yahilapuwa yettaka ni metto sihinanne variyari v ephareya : tthiri màsi yahikawanyeya , khukhala ntoko exiri iwe n iwe .
nihiku nenlo , apwiya t awòponlyaya atthu a isarayeli , ewakihaka mmatatani mw atthu a wejitu .
vano atthu yahiwova apwiya , khwakupali yawo ni moise , murumeyi aya .
vano moise n atthu a isarayeli yahiwipela apwiya nsipo nla , yiraka :
niwipele apwiya atempe wivuwiha .
murima wa katekese
muluku khivo enojelawe wira awopole ale animwamini .
olapuwa ephareya yoxerya ti wahala mulupale àkhumelenle atthu a isarayeli .
mirirya iyo sahasuweliha wira vekekhai muluku ari n awo ni aniwopola .
atthu awo yahova vanjene ewonaka ottuli waya anakhotto , oholo waya ephareya himenrye wira ewané n amoise àhimenrye-ní atthu okathi uwo ?
ànakhotto ale yàtthimakela , walá wira epaké ekalawa wira elapuwe ephareya ?
nnari , khahiyó siso .
àhiwirela wira :
muhovek etthu !
mukurunuxe mirima sanyu ni munimona sotikiniha apwiya sinrowaya owirelani olelo va , wira ewòpoleni .
muluku onimowanelani .
nyuwo mwimàlihe .
niwupuwele atthu awo ohiy ule yettaka n ipiphi , mothakoni mw ephareya , mawimpi etannyeyaka mono wolopwana ni wothiyana .
yahamuroromela muluku , khiyàvira .
yahilapuwa mana yahatàna ni moise : yahilipiha ni yahamini ntoko yowo .
olapuwa waya atthu a isarayeli ephareya , onnithonyerya obatizo omphavelahu .
nibatiziwaka , ninnatàna ni yesu mokhwani mwawe , wira nihihimuweke vamosá ni yowo .
ntoko anaisarayeli vaimàlihalyaya emuroromelaka muluku , siso mutthu ombatiziwa mana onnimwamini muluku onimopola mokhwani .
yesu òleva ekumi awe mwaha wa hiyo mana ahimuroromela muluku tithi awe wira arowa omuhihimuxa mokhwani .
khula eyakha nimurupelelaka pásikha , ninnupuwela vomosaru :
olapuwa w ephareya , atthu ekhumaka mwepotthani , epaceryaka makhalelo masyá .
ovira wa yesu mokhwani n uhihimuwa ,
obatiziwa wahu nileveleliwaka itampi , nikhalihiwaka ana a muluku .
obatizo onnatàniha ni yesu , okhala wira ninnimuroromela muluku tithi onnòpola .
ovekela
niwipele apwiya atempe wivuwiha :
awo yaharihela mphareya anakhavalo n ikhavalo saya .
apwiya t anikivaha ikuru , awo t anikakiha ;
awo pahi t akoponle
yawo t akhanle muluku aka : miyo kinimwavuwiha .
yawo ti muluku axitith ihu : miyo kinimwattottopela .
ovanela ni olehana
hiyo nopacerya osuwela onihimyaya obatizo ?
okati omphwanyahu maxankiho nimmuroromela pani ?
khanintthikela ottuli niphavelaka wopowa n itthu sotakhala , ntoko wĩya , wapuherya akw ihu , wotha ?
ti sivi itthu sinkhottiherya okelela oholo wamini wahu ?
farawó anitthuna wakhottiherya anaisarayeli okhuma momweneni mwawe .
olelo ti pani onnikhottiherya otaphuwa ?
anaisarayeli yahirerihiwa okhala wira yari ni moise , othene yanimuroromela muluku .
hiyo nabatiziwaka , nimuroromeleke muluku ni naphenteke akhw ihu , ntoko siralyawe t ani ?
nisukeke mmurima ni mwahu
muluku khantthuna wira nòveke , nto nimuroromeleke yowo .
enenele ennìva etthepo !
ophwanya ohawela !
nyuwo munrowa okhala nloko n atthu òrera murima
numalá okhuma mwepotthani mwa mwené farawó , atthu yettihiwa ni moise yahikhala iyakha miloko mixexe mothakoni wattamenle omwako sinai , ephavelaka nipuro narina malaxi ni màsi wira elyiheke inama saya .
wejitu yakhalihiwe ipottha evarihiwaka miteko sowoma , nto yahikhalana solya saphiyerya . mothakoni yahivoliwa etala ni ntthona .
okathi ule yahixutta okhala nloko nohakalala ni nowiwanana ehinatthi ophiya elapo yalaiheriwaya .
muluku anaholela atthu awo mphironi .
yettihiwaka ni owo yanona wira ehakalaleke , yahana okhalana murima mmosá , ohikhanle khula mutthu wettela murim awe .
vanrerela wira atthu yamint wira wopoliwa onrwa wa muluku :
miyo ka muluku anyu , kokumihaleni elapo ya wejitu mwapotthiwanyu .
mwaha wo wamini ninnikhumelela nloko nòwatàna ni nowiwanana , nnimukupali muluku oponle .
tivó vàthanlalyaya alopwana òkhomala , khwakhaliha aholeli àtthu ekonto emosá , ni aholeli àtthu miloko muloko , n àtthu miloko mithanu , n àtthu muloko .
awo ti yaphuka milattu s atthu othene : milattu sotikiniha yanimuroihela moise .
masi mahumu awo khiyàisonne ntoko mamwene a wejitu ni òkanàni nanamukuttho aya yasuwela ikano sothene mekhaya .
makhalelo othene a nloko n ànaisarayeli narowa wettihiwa ni molumo muloko a muluku onòpola , anikumiha mitathari sothene sokhanyererihiwa wa mukina ni mukhw awe ni siso-tho t òkhanle mutthyawelo w atthu othene .
muluku àvahaka molumo awo muloko ahakhula okhuwela w atthu òpuheriwa .
othene yahiwa molumo awo ni yahivahererya ni mukuttho wo watàna , ehimyaka wira :
molumo othene aninrumaya apwiya hiyo nnimwiwelela , nnimwettela .
wejitu n okanàni , atthu vakhani , mamwene n athajiri pahi yanithukumanyerya mihakhu sothene .
alimi n amakampusi yari òthoiwa .
mothakoni , mwaha w emana yavahiwaya khula nihiku , muluku ahiwixuttiha atthu wira ekawelaneke yaworu ni emuroromeleke yowo .
atthu yatànaka ni muluku oniwopola ankhala nloko nòwiwanana , othene ekhalaka akumi , òhakalala ni òttittimihiwa .
muluku ahilokiherya makhalelo ànalsarayeli wira àvaheke elapo yàlaihenryawe , khwareriha .
vano okathi muluku warowawe wa vaha elapo eyo , atthu awo yahilaihana okhala òroromeleya yiwelelaka ikano so watàna .
makhalelo ahu
mahiku èkhotto y omosambikhi , atthu anjene yahivariwa mmittettheni mwaya n anakhotto akina yaniroihiwa mutakhwani mwahasuwelaya .
ohiyu erupaka n anakhotto yàvanre , nananoru ahiwanyeya kharamu òpaka mirukulu vakhiviru .
akina yanitthyawela mmirini , akina-tho yanahiya anakhotto awo , etthyawelaka mutakhwani mekhaya .
khiyàsuwela varyaya , khiyàrina yolya , yahetta mutakhwani mahiku mararu ephavelaka màsi n itthu sokhura .
yahiphwanya minani , itthema . siso yahiphwanya ikuru vakhani mpakha ophiya mmawani , khuvahiwa yolya , khuleliwa ephiro wira ehokoloweleke mmawannyeya .
masu a muluku
maloko othene àtthu a isarayeli yahikhumasa elapo ya welimi , khuphiya wothakoni w osini , onikhala eriyari welimi ni omwako sinayi .
wothakoni iwe , atthu othene a nloko na isarayeli yahikelela omwàpa moise ni aroni , khwahimerya wira :
fatari nakhwenlé wejitu , nìviwaka n apwiya , weiwo nakilanthyahu nirukureryaka miyapu sosareya enama , nnalya mukatthe mpakha ovona .
vano nyuwo mòniruha wothakoni nno , wira munive etala hiyo othene !
vano apwiya yahimuhimerya moise wira :
miyo kinrowa worupihelani epula ya iphau osulu wirimu , atthu anrowa ottottasa vanaphiyeryaya khula nihiku , kinowehererya atthu ala , kiwone yatthunaka wiwelela soruma saka , walá yahìweleleke .
moise ni aroni yahahimerya atthu othene a isarayeli wira : olelo vava makàripi , munosuwela wira apwiya t okumihaleni wejitu .
melo vosisu enexa , munoweha owerya w apwiya : tthiri awo yahìwa vawàpanyu .
nyuwo munnàpela-ní hiyo ?
makàripi ale , yahikhumelela anapiri , khusaryaka mmawani-mmo , orupa oxeleliwa , vaté va maxaxa wahìma okame .
okame vamoralyaya , sahòneya vatthayani itthu sikhani ni soyeva , ntoko ipyó walá ntoko maralala yamorenle vathí .
atthu a isarayeli vònalyaya , yahikohanasa yaworu , yiraka :
mani hu ? enihimya wira : exen ila ?
vekekhai , khiyàsuwela etthu ile . moise ahahimerya wira :
ela ephau nvahiwanyu n apwiya , wira mulyeke .
apwiya àruma wira :
khula mutthu attottele sinimphiyerya olya : ethokwa emosá khula mutthu volikanela n atthu anikhala vatthokoni :
atthu a isarayeli yahira siso : akina yahittotta vanjene , akina yahittotta vakhani .
vaphimalyaya , yahona wira ale yattontte vanjene , khiyàrina vowavikana ale yattontte vakhani , vano ale yattontte vakhani khiyàthoiwa .
khula mutthu attottenlé vamphiyeryaya owo pahi .
moise ahahimerya wira : ahikhalé ontthuna osuka yolya ela mpakha melo .
atthu akinaku khiyàmwiwelenle moise , akina khuhiyaka nvithe wa melo .
moise ahahimerya : melo esábadu , nihiku n omumula , nihiku n apwiya .
moxeke entthunanyu woxa , mwapeyeke entthunanyu wapeya .
entthuna ohala , mwixathi nvithe mpakha melo .
atthu yahisuka nvithe mpakha melo aya , ntoko sarumalyawe moise .
khivo yanttale , nnákhala khiyàsanrye miyunku .
atthu a isarayeli yahivaha nsina yolya yeyo , khwihana emaná :
yalikana n ipyo sa mele , yari yottela , yasiva ntoko oravo .
murima wa katekese
atthu owòpoliwa ni muluku annettihana ntoko axinna ekawelanaka itthu sirinaya .
muluku ahiwopola atthu awe mwepotthani , vano mothakoni aniphavela owixuttiha makhalelo àtthu owòpoliwa mwaha wa itthu sàkhumelela .
muluku khawotonthe atthu awe , nto yawo yanipisa okupali ophentiwa ni muluku .
khula okathi yathowaya màsi walá yolya yanimutharamula muluku , yanànyiherya wira ohakalala khiwàvarerenle , wàrerenle opottha .
yanikohana yaworu wira :
apwiya ari ni hiyo , walá khàkhanle ni hiyo ?
yanànyiherya wira khahiyó muluku akhweli t àkumihale mwepotthani , masi moise t àwotonthe wira ekhwase ntthona ni etala mothakoni .
tivó muluku vavahalyawe emaná wira elyeke .
emaná yolyá y atthu owòpoliwa mana ti yolya yovahiwa ni muluku , n urera wawe murima .
khavo awerya ohimya wira ophwannye ni muteko awe othene yaniphwanya volikana
emaná yolyá y atthu owòpoliwa mana ti yolya yokawelana .
khula mutthu attotteleke àkhapelelaka atthu a vatthokoni vawe . khiyàwerya ottotta wira esuke walá etumihe .
emaná yolyá y atthu owòpoliwa mana enathonyerya atthu wira muluku onnaphenta ni onnalikanyiha mmansawe , wira emumuleke vamosá nihiku nawe , n asábadu .
emaná yolyá y atthu owòpoliwa mana ettottaka khula nihiku yanixutta omuroromela muluku , ohòva so melo , yanixutta okhala amusi , ehiphavelaka mukina onvikana mukhw awe .
ovekela
muluku tith ihu , ninnoxukhuruni mana munninikhapelela khula okathi ;
munopole wova wa melo , munikhaliheryeke okawelana itthu sirinahu .
nororomelekeni oholo .
ovanela ni olehana
atthu annikawanyeya : ipottha n axinene , athajiri n òthoiwa .
nto okawanyeya nno onnitthunihiwa ni muluku ?
exeni onkhumelelaya okawanyeya nno ?
wopoliwa wahu onkhuma wa itthu sirinahu walá ninkhala atthu owòpoliwa naphentaka akhw ihu ntoko muluku sinniphentawe ?
notoko wupuwela sana onihimya-ni okhala atthu owòpoliwa ?
namuroromelaka muluku nnokhala owisetta ?
sanihalelaka itthu nònaka othoiwa , nnupuwela-ni ?
vanniphiyerya wĩya wira niphwanye itthu sinnihalela walá nimuroromeleke muluku nittharaka molumo awe ?
ninnikupali wira soruma sa muluku sinnikhaliherya otaphuwa ?
nisukeke mmurimani mwahu
atthu animwamini muluku , annìwanana n ukhaliheryana .
aximai khanìmanana makukhu !
eyano emosá khinthamala mathapa osiva !
makhalelo ahu
naiwaka oruma iphivi , ninnisuwela wíra t okathi wa ikoma .
ayariwaka mwana , amusi othene annitteliwa murima , nto khanitthyala sana mpakha nihiku nothololiwa mwan owo annuwalene .
vavo aximai n axitithi annona wira an aya tthirí anolikana ni yawo .
mw atthu a nloko n amakhuwa , khavo onliyala mahiku yineliwawe ikoma .
siso mw atthu a isarayeli khavo aliyanle itthu sàkhumelenle omwako sinayi , nloko naya nothene niwaka masu a muluku .
masu a muluku
atthu a isarayeli yahiphiya wothakoni w osinayi , khumaka weiwo mukhitte mwa mwako .
mwahimerye atthu a yakobe , mwalèle atthu a isarayeli wira : nyuwo mmansinyu muhona itthu siwirihalyaka atthu a wejitu , muhona-tho itthu siwirihalyakani nyuwo miyo kihokuxani nyuwo mpakha va varyaka .
vano onikelelahu , mwaiwelelaka molumo aka , mwattharihaka watàna waka , nyuwo munrowa okhala nloko naka , eriyari ya maloko othene , mana atthu othene t awaka .
nyuwo munrowa okhala omwene w alipa a mukuttho , munrowa okhala nloko n atthu òrera murima .
t ala molumo antthunanyu wahimerya atthu a isarayeli .
moise ahikhunuwa , ahathukumanya makhulupale a isarayeli , khwahimerya sothene apwiya samurumalyaya .
atthu othene yahakhula wira :
sothene apwiya sinnihimeryaya , nnamwettela .
mwilikanyiherye murotto : mwisinanele mahiku ala .
vekekhai , mmurottoni mwaya vosisu ene , sahòpa itari n okukutteya , neku noripa nahikhunela mwako , nlope nahòmpwa valupale .
omaxaxani atthu othene yahithukumela .
moise aharuma atthu awo wira ekhumeke omaxaxani , eroweke okumana ni muluku .
atthu khwemelasa mukhitte mwa mwako .
mwak ole sinayi wothene watthuwa mwixi , okhala wira apwiya ti yakhuruwenle vo , yòniwaka ntoko moro .
mwixi aya wahitthuwa , ntoko mwixi wa muttukutthani .
mwako wothene wanthukumela .
orùma wa nlope wahitepa wiwanyeya n urunya wulupale moise anlavula , vano muluku animwakhula n urùma w okukutteya .
vano-nto muluku ahihimya masu ala othene , khwira :
miyo k apwiya miyo ki muluku awo , mana ti miyo kokumihale mulaponi mwa wejitu , varyawo epottha .
ohikhalané muluku mukina , kihikhanle miyo .
ohipakelé itthu sowupiwa nnákhala ilatarato sikina sa itthu siri osulu , walá sa itthu siri vathí-va , nnákhala sa itthu sinkhala mmàsini , mowixa-mo .
ohikokhorelé oholo waya , ohirumelé seiyo , tthirí miyo k apwiya , muluku awo .
ohiromolé nsina n apwiya , muluku awo , vethiru walá wothaka , okhala wira kinomuttaruxa ole onromola nsina naka vethiru walá ahimyaka sowotha .
wupuweleke nihiku n asábadu , wira ottittimihe .
mahiku mathanu na mosa ovaré miteko sawo sothene .
masi nihiku nanethanu nenli , nihiku n omumula , nihiku no wattittimiha apwiya , muluku awo .
vekekhai , mahiku mathanu na mosa apwiya àpaka erimu n ilapo n iphareya n itthu sothene siri memmo khumumula nihiku nanethanu nenli .
tivó , apwiya àreriha nihiku n asábadu , khwithanlelaka .
wattittimihe atithi awo n ame awo , wira mahiku awo yatte mulaponi apwiya muluku awo antthunaya wovaha .
ohimwivé .
ohiraruwé .
ohĩyé .
ohikhalelé nrima etthoko ya mukhw awo ohimukhalelé nrima mwar awe mukhw awo , nnákhala epotth awe yolopwana walá yothiyana , nnákhala inama sawe , nnákhala etthu ekina erinawe .
murima wa katekese
soruma sa muluku ti molumo owòpola n èkumi .
nihiku nlo moise nònalyawe nlumi na moro ovareiaka vamiwani .
muluku ahimuhimerya wira :
miyo kinrowa okhala ni nyuwo vano nlepa nnosuwelihani wira ti miyo kinorumani ti nla .
mwakumihá vale nloko nlo wejitu , othene anyu mwarwe , mmurumeleke muluku vamwako vava .
vekekhai atthu yopoliwe wejitu yahiphiya omwako .
muluku ahiwirela atthu awe sotikiniha sinjene wira àpixe omwako sinayi , tivó vaweryawe wahimerya wira : miyo kihoruhani mpakha va varyaka .
itari n okukutteya , neku noripa , mwako watthuwa mwixi , sari ithonyeryo sa muluku arwa okumana n atthu awe àphentexawe .
amusi othene a munlokoni annukhuwa wira an aya eleliweke orattene , esuwelihiwaka ephattu ni solimalela s atthu , wira ekhale atthu alupale .
vano muluku onnukhuwa vanjene wira hiyo nri atthu awe nisuweleke soruma sawe , netteleke , nihiliyaleke mana fikhanle ephiro yorera :
wira nihakokhoreleke amuluku owòtha ,
wira nihitthikeleke okhala ipottha , nirumelaka sotakhala ,
wira nikhaleke momweneni , muluku onivahalyawe , anopolaka mwepotthani ,
wira nikhaleke atthu àxariya , nittittimihanaka ntoko amusi ,
wira nipakeke watàna wekekhai ni muluku n atthu othene .
ovekela
murwé , natthapele apwiya : nimutthapele muluku onòponle .
tthiri apwiya ti muluku òweryexa :
awo t apanke ephareya , khwettiha awo ti yùpale elapo , khukhaliha .
murwé , nakokhorele apwiya anipattunxe , tthirí awo ti muluku ahu : hiyo nri nloko naya .
olelo , mwaiwá nsu na muluku , muhikhotté !
ovanela ni olehana
muluku olelo onnihimerya-tho hiyo wira :
miyo k apwiya , muluku awo :
kintthuna wira okhalé awaka pahi .
ninnamini wira nikhalaka atthu a muluku , niwelelaka molumo awe , ti wunnuwa wekekhai ni wòpowa womalela ?
ninnamini wira sorera muluku sawirenlyawe atthu a isarayeli , olelo onninirela-tho hiyo wira nikhaleke awawe ?
hiyo khinnona moro ni mwako ontthuwa mwixi , masi muluku ori ni hiyo , onninihimerya molumo awe anòpola .
ninniwiriyana ni wamini ?
muluku onniphavela okhala ni hiyo okathi t ukathi .
vano hiyo ninniphavela okumana ni yowo ni omusuwela ?
nisukeke mmurimani mwahu
soruma sa muluku
° omukokhorele muluku , omphente ovikana sothene .
° ohiromolé nsina n apwiya , wothaka .
° ottittimihe nihiku na muluku .
° wattittimihe atithi awo n ame awo .
° ohimwivé mutthu .
° ohiraruwé .
° ohíyé .
° ohimotheryé mukhw awo .
° ohimphavelé mwar awe mukhw awo .
° ohikhalelé nrima etthoko ya mukhw awo .
wunnuwa t ohala !
makhalelo ahu
atthu akina annatàna epophelanaka ephorae aya wira ekhalé apatthani mpakha nihiku ninkhwaya .
masu a muluku
apwiya yahimuhimerya moise wira : nwelé mpakha miyo , nyuwo n aroni ni nadabi n abihu , vamosá ni makhulupale a isarayeli , atthu miloko mithanu na mili .
moise ahirowa , ahathukumanya atthu awe , khwahimerya molumo othene àpwiya n ikano sothene salakihenryaya .
atthu othene yahakhulela ni murima mmosá yiraka : molumo othene arumalyaya apwiya , nnimwettelaka yawo .
moise ahilepa molumo othene apwiya . mmeloni mwaya , ahivenya vasisu , khurowa mukhitte mwa mwako , weiwo ahateka altari , khuhela valtari vavo maluku mulokó ni manli , yathonyerya mahimo mulokó ni manli a isarayeli .
numalá , aharuma amiravo a nloko na isarayeli orowa wahita amwanyompe òlopwana , yaheleleke apwiya mikuttho sopahiwa ni mikuttho s opatthani .
vano , moise ahikuxa ephome , khwatathela atthu othene , iraka :
ela ephomé enlipiha watàna apwiya opakalyaya ni nyuwo , okathi wovahalyayani soruma saya sothene .
numalá , moise n aroni ni nadabi n abihu vamosá ni makhulupale , atthu miloko mithanu na mili , yahiwela vamwako .
awo yahimona muluku a isarayeli , emenlene vasulu vamwala wowaryexa ni wotutha ntoko erimu .
muluku khawirenle yotakhala atthu awo yathanliwe a isarayeli awo yahinweha muluku , numalá yaholya , yahiwurya n utteliwa murima .
murima wa katekese
hiyo ninnatàna ni muluku nikawelanaka n akhw ihu sorera s ekumi ahu .
atthu a isarayeli yahikhuma wejitu ephavelaka wahelela mukuttho apwiya muluku aya .
muluku onnaphenta vanjene atthu ni onniphavela wira yakhuleleke ophenta wawe ni ekhalcke apatthani awe .
nloko n atthu li nloko na muluku , mukuttho wo watàna onnithonyerya wira atthu anniphentiwa ni muluku vanjene , ephome aya ti ephome ya muluku .
moise ahimwarexela ephome valtari , nthonyeryo na muluku , ni ahatathela atthu ephome yeyo .
muluku orina ephome emosaru n atthu , muluku n atthu t erutthu emosaru , annatàna ntoko atthu anipophelana ephome .
valtari yahiheliwa maluku muloko ni manli , okhala wira mahimo othene ari nloko na muluku yarina ephome emosaru .
watàna ni muluku ti watàna-tho n atthu othene .
makhulupale miloko mithanu na mili yawenle vamwako , yahivahiwa ebarakha y onweha muluku .
ela ethonyeryo enihimya wira atthu othene aniwelela molumo a muluku vathi-vá , anrowa omona muluku .
ovekela
muluku aka !
nyuwo munkikhapelela nkimphavela-tho etthu ekina kikhalaka ni nyuwo .
erutthu aka ni eroho aka ennohawelani nyuwo :
nyuwo pahi munkilipiha , munkireriha , nyuwo muluku aka a mahiku othene .
ovanela ni olehana
onnihimerya exeni watàna ?
muluku mpatthan ihu , onninirela sorera sinjene .
hiyo nìreke exeni wira nikhaleke apatthani awe ?
khula ettiminku ninnulula watàna wahu ni muluku niwaka masu awe .
vano ninnettela owani ?
ninniwerya watàna ni muluku niwanaka n akhw ihu-tho an awe ?
nisukeke mmurimani mwahu
ninnatàna ni muluku niwelelaka molumo aninrumawe .
watàna t ovilela !
opatthani onsuwanyeya ekhumelenlene yotakhala !
makhalelo ahu
kapwexa nluku nimosá nulupale kihana maluku manjene maxikhani .
siso-tho kathikilá eyuma walá ethapwa .
nto itthu sikumi khasinkawanyiwa . omukawanya mwalyaku ipantte pili t omwiva .
khula enama ennisuwela ni ennupuwela yoly aya .
votepa atthu .
mipantte sothene s erutthu ahu sinniwanana ni sinnikhaliheryana .
ninnetta okhala wira maitho annona ephiro enrowaya onyakela inawu . wari moro khaninnyakela mana ninnupuwela wira opaha .
masu a muluku
yoxuwa ahithukumanya osikhemi maloko othene a isarayeli . ahiwihana mahumu a isarayeli ni makhulupale aya n aphuki aya n alupale aya othene .
atthu ala othene yahithukumana oholo wa muluku .
yoxuwa ahahimerya atthu othene wira :
apwiya , muluku a isarayeli , anihimya wira :
khalai , axitith inyu yahikhala okhopela wa muró , awo yanarumela amuluku àmalapo .
vano miyo karowenle amuhatith inyu abrahamu ekhopel ele ya muró , khuwettiherya mulaponi mothene m okanáni .
kihavaha osùlu munjene , kihavaha isakhi , kahinvaha isakhi owo an awe , yari yakobe n esawu . vano yakobe n an awe yahithamela wejitu .
numalá , kahimuruma moise n àroni , kahahukhumu atthu a wejitu ni sotikiniha sapakalyaka vamaithoni vaya , kahokumihani wejitu .
kahakumiha axitith inyu wejitu , nyuwo mwahiphiya mpakha ophareya .
anakhotto a wejitu yahalupattha axitith inyu mpakha ophareya w etthere n ikaro saya n anakhavalo aya .
axitith inyu yahikhuwelela w apwiya : vano apwiya yaharipeliha atthu a wejitu wira ehiwattameleni , numalá yahiruma ephareya , màsi khwasamiha atthu a wejitu .
nyuwo mwahona ni maitho anyu itthu siwirihalyaka atthu a wejitu .
nyuwo mwahikhala mothakoni iyakha sinjene .
nyuwo mwahilapuwa muró yordani , khuphiya oyerikhó .
miyo kihovahani elapo yahapwatthalyanyu , kihovahani mittetthe sinkhalanyu-mo muhitenkanyu ipa saya , kihovahani imatta s ewuva ni s olivera sahaphatteyalyanyu , vano nyuwo munnolya mihokorokho saya .
vavo-nto , mwattittimiheke apwiya n uwova : mwarumeleke apwiya ni murim anyu wothene n ankhili anyu othene .
mwariheke amuluku axitith inyu yarumenlyaya ekhopel ele ya muró ni wejitu .
mwarumeleke apwiya pahi . vano , wahosivelekeni warumela apwiya , nanso olelo vava mmuthanle onimutthunanyu omurumela :
walá amuluku awo yarumenlyaya axitith inyu ekhopel ele ya muró , walá amuluku àmori , mulaponi mwaya munkhalanyu .
miyo va n amusi aka othene nintthuna warumelaka apwiya .
vano , nloko nothene nahakhula wira : nnotakhaliwa hiyo , nàhiyakaru apwiy ahu wira nàrumeleke amuluku akina .
apwiya pahi ti muluku ahu awo t anikumihale hiyo n axitith ihu mulaponi mwa wejitu , weiwo waryahu ipottha .
apwiya t apakale sotikiniha sothamaleyaxa vamaithoni vahu yawo t anisunke ekwaha yothene yorekamexa yettalyahu , eriyari ya maloko othene avinryahu .
yoxuwa ahatumererya atthu , iraka :
nyuwo mmansinyu mw anamona wira mothanla warumela apwiya .
awo yahakhula wira :
ayo , nokhala anamona !
vano yoxuwa ahiwirela : nanso !
mwarihe amuluku àmalapo arinanyu , mwarukunuxerye murim anyu apwiya , muluku a isarayeli .
atthu othene yahimwakhula yoxuwa wira : nnimwarumela apwiya muluku ahu : nnimwiwelela molumo aya .
siso yoxuwa ahiwatàniha atthu a isarayeli n apwiya , khwavaha atthu awo malamulo n ikano , osikhemi .
murima wa katekese
wupuwela sovaha sa muluku t okhweleya wira nikhaleke atthu òhakalala .
wopoliwa waya mwepotthani wejitu n ulapuwa ephareya y etthere ti sokhumelela sotikiniha supuweliwe wohimala-tho n anaisarayeli .
nto okhuma okathi watthyawalyaya wejitu mpakha okhala nloko nòwiwanana sivinre iyakha sinjene .
yahikhala mothakoni , yàyaraka an aya ni yakhelaka osùlu , yahuluvala n ukhwa . hatá moise okhwiye attamenlene elapo yo kanàni .
mothakoni yanikawana yaphwanyaya khula nihiku emuroromelaka muluku .
mihuwo saya sanavaha eleite wira ewuryeke ni enama yokhura , yanipera-tho isapala sa ipwittipwitthi saya , enapaka ikuwo , isapala sa inyompe , enapaka ihema .
okanàni analsareyeli yahaphwanya axinene elapo yarina inyompe , khiyalimiha mmatta etthukwelenlene ihipa .
elapo yothene yo kanàni yari ya mamwene yakhala mmittettheni sarukureriwe n ixiri , awo yaniweleliwa ntoko muluku .
yoxuwa n atthu awe yahiwanela omaliha opuherya wa mamwene awo .
muluku ahimwirela yoxuwa wira :
ntoko sakhantyaka ni moise , siso kintthuna okhalaka ni nyuwo : nkinohiyani-tho , nkinonyanyalani .
mwilipihe , mukhalane nthiti , ti nyuwo munrowa wakawela atthu ala elapo yalaihenryaka axitith inyu , kalaphelaka .
alimi anjene okanàni yahaxiwa ni mamwene aya , yahivekela watàna n anaisarayeli .
mana yanona omwamini waya muluku awoponle wejitu . yoxuwa ahathukumanya othene aya osikhemi .
yari yokhweleya wira othene emuroromeleke muluku mmosene onòpola , yiwananelaka owana n ale yapuherya .
tivó yoxuwa vawupuxenryawe atthu awo sotikiniha muluku awirenlyawe axitithi aya , khwavekela wira yatàneke ni muluku .
elapo yo kanàni yarowa okhala elapo yolaiheriwa ni muluku ekhalaka weiwo akumi ni òreriwa , khula mutthu atthunaka watàna ni muluku . omurumela yowo pahi ti wakhaliha atthu òhakalala n amusi òwiwanana .
ovekela
muluku , hiyo nihìwa ni màru ahu , axitith ihu ànalikelela miteko sanyu sovuwa , seiyo sìralyanyu mahiku aya , mahiku a khalai , tthiri , ti nyuwo mwanakihenrye awanan ihu , ti nyuwo mwàmwarenxe ale yaninyokha .
nvenyé ! munàkuvele !
munòpole mwaha w oniphenta wanyu .
ovanela ni olehana
makhalelo xeni yarinaya anaisarayeli okathi yoxuwa athukumannyawe awupuxeryaka sotikiniha sa muluku ni àvekelaka watàna ni yowo ?
itthu xeni sawopopiha anaisarayeli yahamuroromenle muluku onòpola ?
itthu xeni nimphwanyahu mahiku ala sinnikhaliha ipottha ?
nikhotteke sai itthu iya wira nikhaleke òhakalala ni òwisetta ?
mahiku ala vanniphiyerya pahi wineliwa w ephattu ahu wira anamwane yinnuweke ni ekhaleke òhakalala ?
nisukeke mmurimani mwahu
itthu siwalyahu ni sinsuwelahu , seiyo silalèriwahu n axitith ihu , khaninrowa wakhuwa miteko iyo an ihu :
ninrowa walalèrya awo miteko sovuwa s apwiya n uwerya waya ni mitikiniho siralyaya .
mwana khanvira ephiro ehivinre tithi awe !
savano sinupuxerya sa khalai !
owanela ohakalala
okathi nloko n anaisarayeli napajenryaya okhala okanàni nahiphwanya maxankiho manjene .
mamwene a mittetthe yanaruma atthu othene èlapo eyo .
ekhaliheriwaka ni muluku anaisarayeli yahakiha òhakalala waya ewanaka ni mamwene awo mpakha omala maliha omwene wàpuherya atthu .
elívuru ya makhulupale ennihimerya makhalelo ànalsarayeli mwa iyakha imiya pili ephavelaka wisakiha .
mamwene yaniphavela owototha yàvahaka sorera wira numalá yà puheryeke .
akinaku yanotothiwa ni yanikhalihiwa ipottha .
nto muluku aharuma makhulupale yàlipiha murima anaisarayeli wira ekhotteke opuheriwa . m
mosá a makhulupale awo ti débora , muthiyana naxariya ni òhòva .
atthu a isarayeli yanimurowela débora wira àphukele milattu saya .
okathi uwo anaisarayeli yanikhalihana , khavo athukumanya yolya wira atumihe ni athajiriki .
khiyarivo anethi nnákhala ipottha . khula nloko naruwerya wira amusi othene elyeke .
womaleloni w okathi owo atthu yahipacerya ovirikana mwaha wa inyompe yalimihaya mmatta etthukwelenlene ihipa .
ale yìra siso yanitepa oruwerya .
nto khiyàruwerya volikana .
akina yaniruweryexa , yanithukumanyerya solya sahalela , khutumi haka .
ale yarina iyuma n inyompe yanithajiri wavikana atthu akina , yaniruma mulaponi , khiyàliva anakhotto wira yakiheryeke mihakhu saya .
afilisti yari anakhotto òtupa ni yanatuphela anaisarayeli , enakhaliha ipottha .
mwené òpacerya a nloko na isarayeli t okhanle sawuli , mmiravo òrekama n òtupa , a nihimo na beniyamini .
owo ahira itthu s ololo akhottaka omwiwelela muluku .
ahikuxa mihakhu s awanani awe yàwenryawe okhottoni , khuthajiriki .
muluku ahimukhotta sawuli , khumuruma samuweli omuttikha omwene davidi .
makhalelo ahu
muttetthe mmosá ahavo akristu .
khalai yateka ekapela ni miri , khutthunela ni malaxi .
vano eyakha emosá yahupuwela wira varerela oteka n ixixolo n isimenti , otthunela n itelya .
àlehana olima ematta yulupale ya nxotte . àkawanyeya makhuru mathanu .
khula nikhuru narina epantte aya y ematta .
othene yanlima , ansiau , makatekista , amiravo ni hatá makatekúmeno .
yahitumiha nxotte , khwiyathi musurukh uwo waphwanyalyaya .
eyakha ekina yahilima-tho , khwinjererya musurukh uwo .
yahupa ixixolo , khupaha . akina yahirowa mutakhwani othikila miri .
yahithuma sothene saphiyerya , khuteka ekapela yorera sana emutekelaka muluku animwaminaya , emuxukhurelaka sorera sothene savahalyawe .
masu a muluku
mwené davidi vakhanlyawe vaté vawe , avahiwene murettele n apwiya , yamwakihale w awanani awe othene .
ahimuhimerya profeta natani wira :
mone !
miyo kinkhala empa yorera etekiwe ni miri sorika , masi nivuku no watàna ni muluku nipwehiwe muhemani .
natani ahimwakhula mwené wira :
muroke , mwire ntoko sintthunaya murim anyu , okhala wira apwiya ari ni nyuwo .
vano , ohiyu yole , apwiya yahimulavuliha profeta natani , emwirelaka :
murowe mwamuhimerye murumeyi aka davidi wira :
enihimyaya apwiya t ila : khahiyó nyuwo munrowa okitekela empa wira kikhaleke-mo .
ti miyo kokumihaleni mmatta mwalyihanyu-mo ipwittipwitthi n ipuri , wira kokhaliheni mwené àtthu a nloko naka isarayeli .
miyo kari ni nyuwo mapuro othene yettalyanyu , kihapwetexa vamaithoni vanyu awanan inyu othene .
vano , kinrowa wunnuwiha nsina ninyu , kilikanyihaka n uvuwa wa makhulupale a vathí .
kinimwathanlela atthu aka anaisarayeli elapo y okhala-mo : kinimwakhaliha elapo yeyo , ekhaleke owannyeya-mo , ehivelavelihiwe-tho n awanani aya .
atthu òtakhala ehitthikelé-tho wahaxa ntoko sìralyaya khalai , okhuma okathi wakhalihalyaka makhulupale wira ewettiheryeke atthu a nloko naka isarayeli .
kinimwavaha atthu aka okumi worera , kiwopolaka w awanani aya othene .
vano nyuwo , apwiya annolalèryani wira anrowa wovahani etthoko . vanrowaya omalela mahiku anyu , vanrowanyu ovira murowaka okumana n axitith inyu , miyo kinrowa omukhaliha mwené mwan inyu , yowo onrowanyu oyareliwa .
miyo kinolipiha omwene awe .
miyo kinokhala tithi awe , vano owo onokhala mwan aka .
attheká vale , miyo kinomwiputtha ntoko tithi onimuttaruxawe mwan awe .
masi ororomeleya waka khunrowa omunyanyala , ntoko simukhottalyaka sawuli , amomonlyaka wira arantteliwe ni nyuwo .
etthoko n omwene anyu khunrowa-tho omala vamaithoni vaka , ehije anyu enolipa mahiku ene òhimala .
vano natani ahilavula ni davidi , khumuhimerya molumo ala othene , ntoko samurumalyaya apwiya .
davidi uwo ahirowa oholo w apwiya , khwira :
miyo ka pani , walá etthoko aka ephiyale-ni , wira nyuwo mukinnuwihe sisa ?
vano nyuwo , apwiya muluku , mutthunale wunnuwiha etthoko aka miyo , murumeyi anyu , mpakha oholo , mukihimeryaka vahinatthi okhumelela , apwiya muluku !
murima wa katekese
sawuli t okhanle mwené òpacerya a nloko na isarayeli . okathi uwo yaniwaniwa ekhotto n afilisti .
munlokoni mmo , ahikhala nakhotto mmosá , nsina nawe goliyathi , ari òtupexa .
davidi ari mmiravo a nihimo na yuda . arina ankhili n ikuru sosuka inama wira sihikhuriweke n inama sowali , siso-tho n ankhili awe , akhaliheriwaka ni muluku , ahiwana ni goliyathi owo .
davidi ahimurumela mwené sawuli amuttittimihaka , nto sawuli ahimukhalela nrima ni ahimulupattha .
vakhwiyawe sawuli , mahimo muloko ni manli anaisarayeli yahisiveliwa ni davidi , khíyamwiwelela .
davidi t okhanle mwené àxariya .
aniwakiha amasikhini . ahakupaliha alimi omukhaliherya mana anakiha imatta saya mw awanani yatuphela .
davidi anattittimiha mahumu a khula nihimo .
khatthunne okhalana anakhotto anjene , khikuxerenrye ni khatenkele etthoko awe ipa sorerexa .
profeta natani aromukhottiherya davidi oteka emp eyo mana khiwakhanle otthuna wa muluku wira atthu othene eroweke olompa nipuro nimosaru nenle , okhuma abrahamu mpakha anaisarayeli , muluku anakhapelela othene aya ikwaha saya sothene . owo onnikhala mapuro othene ni onnòna ohawa w atthu awe .
empa yulupalexa emosaru ya muluku yàreriha alupale ànamukuttho ni mamwené .
davidi ahiroromeleya ni watàna wiralyawe ni muluku , vano owo ahimulaphela davidi wira munlokoni mwawe , arowa oyariwa mòpoli àlaiheriwe .
ovekela
kinimwipa vohimala oniphenta wanyu apwiya , kinolalèrya ororomeleya wanyu maloko othene .
ovanela ni olehana
exeni profeta natani amukhottihenryawe davidi ni nsina na muluku wira ateke empa yolompiwa atthu othene ?
exeni entthunelahu oteka ekapela ? vannirerela wira ikapela sikhaleke sulupale ni sorera ?
vannirerela-tho mulaponi mu wira ekapela yareriheke atthu a nihimo nimosá pahi walá axinene mathala ?
hiyo akristu ni makhulupale a mulaponi nettihaneke sai ?
nisukeke mmuirmani mwahu
muluku ahimuhimerya davidi wira : etthoko n omwene anyu khunrowa-tho omala vamaithoni vaka , mosúluni mwanyu onrowa oyariwa mòpoli .
mutthu murim awe !
onthamwene ekapá envariwa elemelaka !
makhalelo ahu
tithi mmosá makaripi ahathukumanya an awe , khwahimerya wira :
an aka , nla nipuro nirwenlyahu okhala miyo n amam inyu .
hiyo niyariwe okhopela wa muró . niphiyaka vava yahikhala-vo etakhwa yulupale , sakhala-vo inowa n akharamu .
muluku mulupale .
nowerya olima ematta yulupale ni yorera .
inama iyo sotthyawa sothene . khinarere ohawela olima , nto naniruwerya .
ni nyuwo muhòvé .
ematta ela ti yawinyu .
masu a muluku
apwiya muluku ahu , eyùlupale anyu ti yothamaliha mulaponi mothene .
eyinnuwelo anyu ennivikana erimu .
vanwehaka erimu , muteko wa matat anyu kònaka mweri n itheneri sipwehalyanyu-vo , kinnithamala wira :
omphwanela-ni mutthu , wira ùpuweliwe ni nyuwo ?
omphwanela-ni mwanadamu , wira akhapeleliwe ni nyuwo ?
nyuwo mompattuxa mutthu onihala vakhani olikana ni nyuwo momusariha ovuwa ni nttittimiho .
momukhaliha mwanene itthu sipakalyanyu : monvaha owerya w oruma itthu sothene : mihuwo sothene sa vaté , n inama sowali sa mutakhwani : axinuni a musulu n ihopa sa mphareya n itthu sikumi sothene sinetta mmàsini apwiya muluku ahu !
eyulupale anyu ti yothamaliha mulaponi mothene .
murima wa katekese
othamala n umuxukhuru muluku mwaha wo waphenta wawe atthu .
masalmo ti mavekelo a biblia . ari miloko muloko ni miloko mithanu .
davidi t ìnre masalmo makina . ahinatthi okhala mwené , owo àri mmiravo makampusi òlipiha murima .
owo mwanene onnihimya wira : kharamu walá havara avará epwittipwitthi ya munikotoni mwaka , miyo kanimomola mpakha onvara , khíyammana , khíyamwakha epwittipwitth iyo mwano mwawe .
vano , kharam uwo akituphelaka , kaninvarela mpitthi awe , khumpottola mpakha omwiva .
davidi ànimusuwela omòpa xittattha . alyihaka ipwittipwitthi animòpa ni anipa amuttottopelaka muluku yowo amuhòla ni amu khapelela .
okathi uwo sawuli , mwené òpacerya a isarayeli , ahiwereiwa , khopopihiwa murohoni .
ahihanihiwa davidi uwo wira amòpe xittattha awe ni ìpe . vano sawuli ìwaka ànikhala sana .
okathi davidi wamuxinttalyawe goliyathi , sawuli ahimukhalela nrima davidi , khíyaphavela omwiva .
davidi ahitthyawela wothakoni .
alupatthiwaka siso animuroromela muluku ni murim awe wothene , khatempe wòva , nnákhala khamunlenle ikuhu sawuli .
ovilela nno ni wilipiha okathi onlupatthiwahu , ti muluku onnivaha mmurimani mwahu niwehaka sorera sothene sipattunxawe , ntoko erimu ensarya itheneri sohalikeleya ohiyu .
hiyo n àpani oholo wa eyulupale ya wirimu ?
ovekela
muluku , mòniherye owerya wanyu onvikana erimu , ovuwa wanyu omwarele mulaponi mothene .
ovanela ni olehana
anaisarayeli mmakhaleloni mwaya mothene : mohawani , motteliwani murima mwa sowòpiha ni munirani yaninvekela ni yanimuttottopela muluku ni molumo yakhuma mmurimani mwaya .
hiyo ninlompa sai ?
khula nihiku ninnìsukerya okathi womùpuwela muluku eyulupale awe , n owerya wawe , n oniphenta wawe ?
nilavuleke sai ni muluku ?
ni molumo pahi aixunttyahu walá ni molumo ankhuma mmurimani mwahu ?
okathi onlpahu ni oninahu ntoko davidi , exeni enupuwelahu mmurimani mwahu ?
nisukeke mmurimani mwahu
okathi wothene w ekumi ahu , muluku onkhala ni hiyo ni onniniwiriyana .
itheneri maitho a muluku !
omuttotta khapá kahiyene wunnuwa maitho , muluku t ovahale !
makhalelo ahu
elapo ahu ti yokawanyeya . ilapo s okusini sinnikhala sana ni sinnitepa opuha ovikana iye s onikela epheyo .
muró save ori ntoko mukano onkawanya mipantte mili .
makhulupale ahu annòna itthu iya sotakhala masi khanihimya etthu nnákhala khanìsinla mwaha wa makhalelo ala òvirikana .
ekhotto y olelo va yotepaxa oviha ovikana ele ya ikapwitthi . anasuruma , n anawĩye n alavilavi anovira ethajiriki .
masu a muluku
yerobowamu ari mulopwana a ikuru n òrattela muteko .
salomoni ahimona okathi wavarawe muteko , khusiveliwa tivó ahimukhaliha mukhulupale ànamuteko yavara miteko .
nyuwo mukuxeke ipantte mulokó , okhala wira apwiya , muluku a isarayeli , t anihimya wira :
musuwelexe wira miyo kinrowa wakha omwene mmatatani mwa salomoni , kinimovahani nyuwo mahimo mulokó .
kinomwiriha siso okhala wira salomoni n atthu awe òkihiya , khukokhora oholo w amuluku èthiru àmalapo .
khatthanre iphiro saka , khinre sorera vamaithoni vaka , khukhotta wettela soruma saka n ikano saka , ntoko settenlyawe davidi , tithi awe .
salomoni ahiphavela omwiviha yerobowamu , masi uwo ahivenya , khutthyawela wejitu , khukhala weiwo mpakha okhwa wa salomoni .
robowamu ahirowa osikhemi , weiwo wathukumanalyaya anaisarayeli othene wira emuttikhe omwene .
atthu awo yahimuhimerya robowamu wira :
atith inyu yahinihaxa vanjene .
vano nyuwo nvukule opotthiwa wahu n atith inyu , nveyihe miritti solemela sanireyalyaya , mwira siso , hiyo nnowiwelelani .
nihimo na yuda pahi ti natthanre etthoko ya davidi .
murima wa katekese
withukumanyerya owerya ni mihakhu vokumiherya othalana w atthu n ikhotto .
davidi ahinatthi okhwa , an awe yahiwanela omwene awe , khula mmosa aphavelaka okilathi vehijeni v atithi awe .
salomoni ahiwerya okilathi vehijeni vo .
owo ahiruma otekiwa emp awe yulupale oyerusalemu , n empa ya muluku , n ipa sa makhulupale a guvernu ni nsisi nulupale na ikhavalo sawe .
ntoko savekenlyawe , muluku ahinvaha osuwela wulupale , nto ahisona mwaha w ankhili awe n utokwene awe .
ahimwetta nakoso ni maloko makina. khwatàna ni yawo àthelaka àna a mamwene aya .
murim awe wahihononeya .
wìsona wawe wari ntoko wisona w adamu , yowo alyìye muhokorokho wa mwiri wasuweliha yorera ni yotakhala .
salomoni owo ànipaka sothene ahakonhe makhulupale makina .
ahatekela mapuro òwàrya amuluku èthiru a maloko makina .
wira aphwanyé musurukhu wotekiha ipá ni yolya y anakhotto n anamuteko , ahiruma wira anaisarayeli othene eliveke mposito .
aniruma-tho ovariwa alimi yahakhanle a nihimo nawe wira evareke muteko epasopiwaka ni makapatasi awe .
atthu yanihawa ntoko amuhakhalai aya yapotthiwe wejitu . anakhotto n anamuteko a salomoni yari athajiri , vano alimi yari òthoiwa ni khiyarina mwakiheryo .
vakhwiyawe salomoni , mahimo mulokó khiyatthunne-tho wettihiwa ni mwan awe .
muluku mòpoli àlipa-òpuheriwa anivànya ohàxa wiriwa ni davidi ni wavinre otepaka okathi wa salomoni .
mbibliani ninniphwanya-mo molumo anavanya valupale mamwene yahaxa atthu aya .
nloko na isarayeli nahikawanyeya mipantte mili : omwene wa isarayeli , nttuwo naya wari osamariya , ni omwene w ayuda , nttuwo naya wari oyerusalemu .
ovekela
apwiya , muluku aka !
musuke murim aka , ohisòné , etamp ila ehikiweryé .
ovanela ni olehana
muluku ontthuna wira àn awe epuheke ni wira othene ekhalaneke ekumi yorerya .
exeni mulaponi-mu ni munlokoni ni vatthokoni , ni mukomunidadi okhumelelaka okawanyeya n ohiwanana ?
exeni onnixuttihaya orukunuwela w anaisarayeli emurukunuwelaka robowamu ?
exeni atthu awo ehalaka omurukunuwela ?
nisukeke mmurimani mwahu
omusi onlipa ni wiwanana w atthu aya , othene evaraka muteko wira ephwanyeke murerelo aya .
owali wamwarya atthu !
muluku khampakeliwa ; ompaka mwanene !
maprofeta
nulumo nla profeta , niphattunwe ni nttava n agrésia nnihimya wira : mutthu onlavula ni nsina na mukina onimuruma mutthu onlavula ni nsina na muluku onimuriuna .
wa maprofeta ninnimusmvela mmosa oniriwa moise .
owo àkhala vatthokoni va mwene farawó , vorakamelana n amusi awe .
varowalyawe waxekurya , khwòna ohàwa w axinn awe , yawo yavarihiwa miteko sowoma . muluku ahimulavuliha mmurimani nnvawe anvahaka omoriwa ikharari n ophavela owòpola .
okhuma okathi uwo murima khiwamukhurunuñwe mpakha wakuxa atthu awo àrowanaka omwako sinai , weiwo watànnyaya ni muluku mòpoli wira eklialé nloko notaphuwa .
nave-tho atthu akina , ntoko moise , alopwana n athiyana , okathi yònaya ohawa , oripiwa murima walá otteliwa murima hatá ororomela w atthu , nsu nakhuma wa muluku nahavara murima , khuhiwerya omàla , ehalalènrye akhw aya .
athiyana anamayariha a wejitu , xifra ni puwa , yahòna mmurimani mwaya wira khiyawerya wìwelela soruma sotakhala sa farawó , nto muluku anaruma ottittimiha ekumi ya khula mwana ayariwa .
maria , murokor awe moise , ahòna wira ahàna omuxukhuru muluku mwaha wo wopowa , tivó anahakalaliha athiyana akina munsiponi ni wìna vomuttottopela muluku .
khalai atthu yamwirela namona mutthu òniwa wira anikumana ni muluku .
owo anakhalilierya atthu avahaka miruku sorera ni maxakha yaphwanyaya mmakhaleloni mwaya ntoko iretta walá orimèliwa inama saya , ntoko kixi , tithi awe sawuli , samurimenlyaya sawawe .
anamon awo yari ntoko anahako a vano .
bíblia oniwàsa maprofeta yari a maloko makina .
balaamu ari nahako a nloko na mowabi .
mwene awe ahimwihaniha wira atakhalihe nloko na isarayeli .
nave-tho balaamu anlavula arummwaka ni muluku èkekhai . siso , hatá avirikanyaka soruma sa mwené , owo ahireriha nloko na isarayeli .
mulívuruni ya makhulupale ninniphwanya débora , muthiyana musuweli , yowo atthu yamutthyawelelaya wira aphukeke milattu saya .
okathi uwo anaisarayeli yaniteka mapuro makina ipa sikhani sa muluku wira ethukumaneleke weiwo wupuwela wopoliwa waya mwepotthani , omuxukhuru muluku n onvekela mukhaliheryo wo wisakiherya awanani aya yaphavela watuphela .
mpani mmo mwa muluku mwasukiwa yolya y okathi w etalá .
etthu yasukiwa mpani mmo yanakiheriwa ni muluku , khavo àwerya wĩya .
atthu yaniruha-tho memmo sovaha saya , wira emutthukuleleke natiri aya muluku n oxukhurela mirerelo saya .
vano anamukuttho vettiherya ipa iyo yaniwtyerya ale yarwa ohela mikuttho saya .
siso ipa iyo sikhani sa muluku sahivira sithukumanyeryaka mihakhu seiyo mamwene n anamukuttho saĩyaya , nto maprofeta yanihimyakasa sotakhala iya .
samuweli arummwaka ni muluku ti profeta athanlale mamwene manli òpacerya a nloko na isarayeli .
profeta natani àkhala vatthokoni va mwene davidi .
okathi wa mamwene yahikhala-tho maprofeta .
awo imara sinjene yanilupatthiwa ni mamwene .
mamwene yanakiherya ipòma , ni marotta , n otumihiwa w etthaya , ni mikuttho saheliwa mpani mwa muluku yatenkaya , ni mposito , n anakhotto òwerya wapottha atthu .
vano maprofeta ni nsina na muluku , yowo oniwa wikhupanyerya w alipa-òhaxiwa , yawakiha atthu , ni mittetthe sikhani , n imatta s amutthokoni , ni ipa sikhani sa muluku , n ifesta ni mavekelo yiriwa mmatthokoni ni miteko sohikhanyereriwa .
maprofeta yamulaleya muluku ntoko mwené mmosaru onettiha ni onkhala ni nloko nawe mahiku othene , àlattulaka atthu awe ni molumo a maprofeta wira yetteleke exariya , ekawelaneke mihakhu ni ettittimihaneke volikana .
eliya n eliseyo ti maprofeta yawanne vanjene ni mamwene yahelela mukuttho amuluku a ilapo sowattamela yaroromelaka yawo onvikana muluku owoponle .
nimusomaka biblia ninniphwanya tho mulokó wa maprofeta , ntoko ole waholeliwa ni profeta samuweli .
mowatàna wa khalai sokhala-mo ilivuru mulokó n ithanu na mosa sa maprofeta .
ixexe ti sa maprofeta malupale :
yesaya , yeremiya , ezekiyeli ni daniyeli .
elívuru ya yeremiya epwexereriwe ni wikhupanyerya ni barukhi . ilívuru sikina mulokó ni pili ti sa maprofeta makhani : hoseya , yoweli , amosi , obadiya , yona , mikeya , nahumi , habakuki , sofoniya , hagayo , zakariya ni malakhiya .
maprofeta makina khalempe elivuru , masi mwa yawo armilavuliwa mulívuruni sikina .
makhalelo ahu
okathi ninxankahu n uretta walá onyakulihana momusini mwahu. hiyo ninrowa omukoha mutthu onimuroromelahu onivaha miruku sorera .
sihavo ixipiritali wira aretta eloliweke , nto anjenc khanattamela oxipiritali .
nave-tho makhalelo èphattu ahu anninupuweliha wira iretta n utakhaliwa sinkhuma mwaha w oviruweliwa ni minepa s amus ihu akhwiye .
ninnikupali wira mwanene ekunii ti muluku , masi ekumi eyo niphwanyihiwe n amuhakhala ihu .
tivó vanrowahu omukoha mutthu oniwanana ni minepa s amus ihu avinre , wira anihimerycke sinnirumaya minepa iyo .
masu a muluku
vano miyo kahiwakhula apwiya wira :
apwiya muluku , nlelo ki mwanamwane . nlelo nkinsuwela olavula .
apwiya yahikihimerya wira :
muhihimyé wira : nlelo ki mwanamwane . munorowa w atthu othene antthunaka worumani : munolaleya sothene sinrowaka wohimeryani .
muhimové mutthu . miyo kinokhala ni nyuwo wira kiwakihekeni . miyo k apwiya : nkinotha .
vano apwiya yahikitexerya ntata , yahikivara eyano , khwira : mwiwe sana , kohela molumo aka mwano mwanyu .
kinimwattaruxa atthu aka mulattu wa sonanara sinìraya , awo àmwalana ni miyo , àvira yahelelaka mukuttho amuluku èthiru , annikokhorela itthu sipakalyaya ni matat aya .
vano mwilikanyiherye wetta ekwaha , nvenyé murowaka walalèrya atthu sothene sintthunaka worumani .
muhihiyé mojeyihiwaka n awo : mòjeya vale , ni miyo kinowojeyihani vamaithoni vaya .
okhuma olelo , miyo kihokhalihani òwuma murima ntoko muttetthe wolipihiwa ni ntoko nripu n eyuma ni ntoko exiri ya maluku , kinimovirikanyihani elapo ela yothene ni mamwene òyuda ni alupale aya n anamukuttho aya n atthu othene a mulaponi .
awo anrowa wolupatthani , masi khanrowa woweryani , miyo kinokhala ni nyuwo , wira kiwakihekeni . miyo k apwiya : nkinotha .
murima wa katekese
profeta akhweli onnihawela masu animurumawe muluku olaleya .
maprofeta akhweli yitthaniwaka ni muluku yanòva ni yaniphavela okhotta orummwa .
nomwìwa yeremiya ìraka : apwiya muluku , nlelo ki mwanamwane , nlelo nkinsuwela olavula .
yesaya ònaka wihaniwa ni muluku , ahihimya wira : ayina ! korimela , kihokhwa ! miyo kikhanle mutthu a iyano sonanara .
atthu akina yanithanlela okhala maprofeta votthuna vaya .
yanilaleya molumo yamusiveliha mwené aya wira ephwanyeke mirerelo saya .
profeta mikeya anapwapwela maprofet awo òwotha àhimeryaka wira : nyuwo munnalaiherya murettele atthu ale anolivani orattene : masi munnatakhaliha atthu ahinovahani etthu enkhuriwa .
maprofeta akhweli yanòva okathi witthaniwaya ni muluku , nto nananoru yaniphwanya otteliwa murima n ikuru solaleya molumo muluku àrumawe , hatá mamwene yaphavelaka wakhottiherya .
yeremiya iwaka masu a muluku anitteliwa murima vanjene vovikana othwela n apatthani awe .
mwaha wa molumo a muluku àlaleyawe , yeremiya anitheiwa , aninyokhiwa n uvehiwa .
tivó vahimyawe wira : nkiniwupuwela-tho apwiya : nkinlaleya-tho masu ni nsina naya
nto anojela omàla mana mmurimani mwawe masu a muluku yanikhala ntoko moro woviha , aniphavela ottipiha , khihiyawerya .
muluku mpattuxa ohatàna n anaisarayeli , tivó vatthunaya omuroromela yowo mwa itthu sothene . khavakhweleya watàna ni mamwene yapuherya. walá n amuluku òhikhala , nnákhala ni minepa s alipa-òkhwa .
ovekela
mulavuleke apwiya , murumeyi anyu onnowiriyanani !
miyo kiri va , kirumekeni !
apwiya , muluku miyo k àwinyu , masu anyu àsariha murim aka otteliwa n upuha .
ovanela ni olehana
vanikhumelela sai wira mutthu onkhala profeta ?
mitthaka xeni muluku sàrumawe maprofeta walalèrya atthu a isarayeli ?
nimusuweleke sai profeta onlavula ni nsina na muluku n ule òwotha ?
exeni yalipiha murima maprofeta enalaleya masu a muluku hatá elupatthiwaka n atthu othene ?
mahiku ala àkhala maprofeta ? t avi awo ?
nisukeke mmurimani mwahu
profeta t ule onlavula ni nsina na muluku wira okhuwela w alipa-òhaxiwa wìwanyeyeke , analaleya waphenta wawe muluku atthu othene .
naxariya khanihiya ephiro awe !
muhimya ekhweli kharina apatthani !
makhalelo ahu
okathi wa kolonia , bispu ahu manuel ahivenya wamphula arowaka opemba .
mphironi ahaphwanya atthu anjene , alopwana n athiyana elimihiwaka esitarta , masuphai yahaxaka vanjene .
bispu vonalyawe ahikhuma mukaroni , ahakoha masuphai ìraka :
murummwe n ani wavariha muteko atthu ala siso ?
awo yahakhula wira :
ti xefi ahu a posto t inrumale .
bispu ahiwirela atthu othene yalima orowasa owani .
atthu awo yemelansene yanova orowa mwaha wa masuphai yari vavo .
vano bispu manuel ahalipiherya murima atthu awo , àhimeryaka wira : muhov etthu , muroke owani .
miyo kinrowa nanano olavula ni xefi oposto mwaha w etthu yela yotakhala .
nananoru atthu awo yahopowa erowasaka mmawannyeya .
masu a muluku
apwiya yahinveleliherya davidi profeta natani .
natani uwo ahirowa okumana ni davidi , khumuhimerya wira :
mmuttettheni mmosaru , yahikhala alopwana anli :
mmosa ari thajiri , mukina ari masikhini .
thajiri ule ahikhalana ipwittipwitthi sinjene n inyompe sowatta .
vano masikhini ule arina epwittipwitthi yothiyana emosa pahi , aromuthuma .
owo ahimukhapelela mwapwittipwitthi uwo , khumuhuwa mpani mwawe , vamosá n an awe . animulyiha solya sawe , aninwureriha ekahi awe , animusuka mpani mwawe , ntoko ari mwan awe .
vano nihiku nimosa , muletto ahiphiya vatthokoni va thajiri . owo khatthunne wiva muhuwo awe wira anvahe yolya muletto awe .
tivó ahiruma ovariwa epwittipwitthi ya masikhini ule , khumwivela muletto awe .
davidi ahinviruwela vanjene mulopwan ole thajiri , khumuhimerya natani wira :
ntoko ekhweli wira muluku okhala , mulopwan ole ìnre siso onniphwanela wiviwa .
vano onomuhokoloxerya masikhini ipwittipwitthi xexe , tthiri òtepa ottheka , khuhimmorela ikharari .
vano natani ahimuhimerya davidi wira : mulopwan owo ti yenyu .
vano sinihimyaya apwiya , muluku a isarayeli , t iya :
ti miyo kiwottihaleni makhura , kokhalihakani mwené a isarayeli , ti miyo kiwoponleni mmatatani mwa sawuli .
miyo kihovahani etthoko ya pwiy anyu .
kihapweha axar awe pwiy anyu mmatatani mwanyu . kihovahani omwene wa isarayeli ni wa yuda .
wakhala wira itthu iya sothene sihoyevelani , kinowunjereryani sorera sikinatho .
vano munyoholenle-ni molumo àpwiya ni mwirenle-ni sotakhala vamaithoni vaka ?
nyuwo momwiviha uriya nnivaka . momukuxa mwar awe , khumukhaliha mwar inyu , uriya yowo monvulaliha nnivaka n atthu àmoni , khukhwaka .
tivó , nivaka khinimmala opwexa vatthokoni vanyu , okhala wira mokinyohola , mmuthelaka mwar awe uriya .
vano davidi ahimuhimerya natani wira :
kihatthekela apwiya !
natani ahimwakhula wira :
siso apwiya àholevelelani yatthenkyanyu .
khamunikhwa .
vano mwana oyareliwanyu onimokhwa , okhala wira muhaveha apwiya vanjene .
natani ahihokolowela owannyawe .
murima wa katekese
profeta onnisuweliha sottheka .
muluku ahatàna ni davidi amulaiheryaka wira :
mwattheká vale , miyo kinowiputthani ntoko tithi onimuttaraxawe mwan awe .
masi ororomeleya waka khunrowa wonyanyalani .
n ekekhai davidi ari mwene àxariya .
nto ahìra itampi pili sulupale , samuliha muru ni samutthekela muluku vanjene .
anakhotto awe etuphelanaka n awanani aya , davidi ahanle oyerusalemu .
weiwo ahimutthuna mwara a uriya , nakhotto awe .
ahirupana , owo khirupala .
votepa-tho davidi ahiphavela ovitha etampi eyo , anvarelaka uriya okhottoni wira akhwele weiwo .
namukhweli , vamalihalyawe mwikho , davidi ahirauthela .
atthu yanimwapa mwené aya , masi khiyà mukhalihenrye ottharuwa itampi iyo .
muluku , òroromeleya , khatthunne omuhiya davidi ni etampi . tivó amurumihenlyawe profeta natani .
davidi aniwonela othunku amasikhini ni aniwakiherya mw ale yapuherya .
nlikanyiho na thajiri onimwakha masikhini enam awe , nahitthukula maitho a davidi , wira asuwele ni wiyeviha itampi siralyawe ni avekele oleveleliwa .
muluku òmoriwa ikharari ahimulevelela , khutthikela watàna wawe ni yowo .
masi muluku ti exariya enivanyiha vomalela mwettelo wonanara wa khula mutthu , hatá wa davidi anari mwené ni mpatthani awe .
mwana òraruwiwa ohòkhwa . mwana mukina , absalomi , ahimurukunuwela , aphavelaka omwakha omwene . davidi anòniha othunku amutthyawaka mwan awe amulupattha .
davidi ahiyeviha , khwakhulela oveheya nno ahimyaka wira : apwiya yawo yahimyá wira : kophweliwa ni davidi , miyo kolikanana : ekireleke sintthunaya .
ntoko samwirenlyawe davidi , siso-tho muluku ahiwirela-tho an awe àrumihelaka maprofeta owúpuxerya watàna wapakalyawe n amuhakhalai aya .
okhala wira an awe davidi khiyàmmalihenrye natiri o watàna , yahiphwanya otakhaliwa wamulaphenlyaya muluku .
enihimyaya apwiya , muluku a isarayeli t ila , òtakhaliwa mutth ule ohintthara ikano so watàna nno wapakalyaka n axitith inyu , okathi wakwnihalyaka mulaponi mwa wejitu , waryaya ntoko vaikho v ayuma , okathi uwo kahahimerya wira :
mwiwe masu aka , mwire sothene sinorumakani , mwirá siso , nyuwo munokhala atthu a nloko naka , miyo kikhale muluku anyu .
ovekela
apwiya , mukimorele ikharari n uthunku anyu :
n ulevelela wanyu muttipihe itampi saka !
muluku ! kivaheni murima woloka : mukiruhele-tho eroho y ekekhai .
ovanela ni olehana
hiyo nìwaka siralyawe bispu ahu manuweli , ninnikupali wira onilikana ni profeta natani ?
ìrale exeni oholo wa makhulupale yapuherya atthu okathi ule ?
hiyo nìraka itampi ninnitthokelela sotakhala sinrowahu waphwanviha atthu othene , vanjenexa nivahiwene muteko wo wa holela mulaponi walá munlokoni mw akristu ?
apatthani akina a davidi yaromàla ewehaka itampi siralyawe . natani khònve omulavuliha oholo wawe .
mw atthu ala. ti pani okhanle mpatthani awe akhweli ?
hiyo nòvaka ohimya ekhweli oholo wa makhulupal ihu , ninniwerya oteka elapo y axariya ?
nisukeke mmurimani mwahu
muluku t exariya , onnavanyiha hatá apatthani awe , nto onnalevelela ale anttharuwa .
yokhuwa wiva !
exariya yahiteka empa nipuro nothipeya !
makhalelo ahu
namarotta mmosá ahirowa omuttettheni omuthuma nakhuwo .
vaphiyalyawe , atthu a muttetthe ole yahipacerya omutumiha .
vano yònaka wira animala ehiphwanyaka musurukhu wupuwelaya , yahipacerya ovanyihana yaworu ehimyaka wira :
mulopwan ola onniníyerya . fatari nawehe ebalansa yalikanne .
okhala wira yanimòva , yahirowa omphima nakhuwo ni ebalansa ekina yolikana .
yahòna wira ebalansa ya namarott owo khiyalikanne .
owo ònaka wira ahòneliwa , ahireriha ebalansa ele .
masu a muluku
mwiwe sana , nyuwo òhawa , mumphavela wamaliha mulaponi ahinòneliwa vatthu .
nyuwo munihimya wira :
nnivira lini nira nla na mweri woneya , wira niwerye otumiha solya sahu ?
envira lini esábadu ila , wira nitthukule iloja sahu ? ninrowa ovukula miyeryo n upaka ibalansa sowĩyerya , wira niwakhe musurukhu ale anrwa othuma . ninrowa wathuma atthu òthoiwa ni musurukhu : ninrowa watumiha alipa-òhawa mwaha wa ittamanko sinikophenlyaya . nintthuna otumiha hatá etthupari .
masi apwiya , muluku òvuwa ànaisarayeli , àlapha yìraka : nkinliyala-tho miteko saya sotakhala , nnákhala mmosá .
tivó , elapo enotetereya : atthu othene animunla ikuttho . elapo yothene enothukumela : enosareya , ewelele , ntoko muró nilo .
murima wa katekese
wĩyeryana n upuheryana onnihonona elapo .
okathi w amosi , mulaponi mw atthu a isarayeli sahikhala mihakhu sinjene .
amosi ari makampusi alyiha inama sawe .
owo , khula sábadu mmuthukumanoni , aniwiriyana masu a muluku yawupuxerya atthu wopòliwa waya ni muluku mwepotthani mwaryaya wejitu .
awiriyanaka masu awo , muluku ahimoniherya ohawa w ale yahòneliwa vatthu yakhalihiwe ipottha n amusi aya mulaponi mmo yavahiwaya okhala òwisetta .
exeni yakumiherya ohawa atthu awo yalima imatta saya , enaruwerya ?
mulaponi ekhalaka anamarotta yathuma ni enatumiha vohixariya , atthu yanwerya okhala sana ?
amosi arokhalaru makampusi , ahasomm etthu , muluku ahimuthanla , khumuruma walalerya anaisarayeli exariya ni ottittimihana mukina ni mukhw awe .
munyokheke sotakhala , mphenteke orera rnurima : muhokoloxerye exariya omilattuni .
yatthuná , apwiya maluku òweryexa animwamorela ikharari anaisarayeli alumie .
muluku ahiwopola atthu mwepotthani wejitu. khwatàna ni yawo , àkelihaka mulaponi yo kanàni wira othene aya yakhale òwisetta .
tivó vahawenryawe omàla awehaka ale yapuheriwa n akhw aya .
maprofeta yanilavula ni nsina na muluku yàpwapwelaka ale yahaxa akhw aya ehittharaka exariya .
muluku ti mamma òphentana wanyu nyuwo ni mwar inyu òmiravo anyu : vano nyuwo moraruwa . nlo owo ti mwar inyu mwamphentexanyu , yowo mwamulaphen lyanyu ororomeleya .
muluku khopankeni erutthu emosaru n iroho emosaru ni mwar iny uwo ?
siso muluku aniphavela wira mwayare an inyu , ekhaleke atthu a nloko nawe .
tivó muttittimihe eroho anyu : ahikhalé tho onraruwa , amotothaka mwara òmiravo awe .
ovekela
nyuwo apwiya , miyo kihìwa silaleiwaka miteko sanyu sovuwa : tivó kosareya othamala .
mulule mahiku ahu ala miteko iyo sovuwa : mwasuwelihe atthu iyakha s oholo .
ovanela ni olehana
mahiku ahu ala akhala-tho anamarotta anlikana n ale yapwapwelawe amosi ?
ankhi hiyo khaninlikana ni yawo ?
nìreke exeni wira nimalamalihe mixankiho siniphwanyahu mahiku ala : muxikhola , muxipiritali , muloja ni mapuro makina anivariwa miteko sa guvernu ?
vano ti pani muluku onimurumawe wapwapwela atthu aniwĩyerya akhw aya ?
hiyo nnitthaneliwa ni muluku olavula ni nsina nawe liní , mmakhaleloni a mahiku ala ?
khanintthuka maitho wira nihòneke , nihimyaka wira :
othene nnira siso . epuri enlya vatthukweleliwaya-vo .
nisukeke mmurimani mwahu
profeta t ule onlaleya molumo a muluku , alevaka ekumi awe , wira atthu othene ettittimihiweke .
khanleleya ahitthara ephiro yo mahiye !
orowaniwa w ayuda obabilonia
elapo yo palestina vakhanlyaya anaisarayeli ti nipuro ninkhumanela ilapo ttharu sulupalexa :
wáfrika ni wásia ni europa .
nloko na isarayeli nari nloko namukhani , elapo aya yanitupheliwa n atthu a maloko makina yakhala epantte y onikhuma nsuwa , ntoko nloko na wasiria .
yawo yanivira opalestina wira ephiyé ophareya .
mwené n anakhotto awe yanituphela mittetthe iye , khwakhanyereriliaka atthu wavaha yolya . yanakuxa akina wira yavariheke miteko wasiria , muttetthe w oninive .
omwene wa isarayeli n opòma osamariya wahipwetexiwa ni mwené a wasiria , anaisarayeli yahikuxiwa , khurowaniwa oninive , khuhitthikela-tho mulaponi mwaya .
siviraka iyakha sikina , mwené a wasiria ahixinttiwa ni mwené obabilonia .
eyakha 587 kristu ahinatthi oyariwa , mwené owo ahituphela omwene w ayuda n anakhotto anjene , khukuxa opoma oye rusalemu .
ahakhanyereriha ayuda ni mwene aya oliva mposito , khwarowana akinaku obabilonia .
siviraka iyakha sikina , mwené sedesiya àyuda ahimurukunuwela mwené obabilonia .
owo ahirwa tho oyudeya n anakhotto awe , khiyarukurerya oyerusalemu .
ayuda yari oyerusalemu weiwo yahiwàna ni wilipiha iyakha pili , vano etala yahitepelela , tivó vakhumalyaya yeltereryaka otthyawa .
mwené sedesiya n atthu awe anjene yahivariwa , khiayarowaniwa obabilonia .
muttetthe wothene oyerusalemu wahipwetexiwa .
itthu iya sothene khisarere owoniha othunku ayuda .
sothene sareriha makhalelo ava sahihononiwa .
vakhala ntoko wira muluku arimwaliyala anatiri awe .
elapo yalai heriwawe abrahamu yaknxiwe n anamurwa .
davidi alaiheriweorowaniwa w ayuda obabilonia omwene wohimala , masi ositlu awe wahitthukweliwa , khomoleliwa elapo ekina .
empa ya maluku , yari ethonyeryo y okhala wawe vamosa ni yawo , yahipwexakasiwa .
sothene iya , wari wererhva wulupale wawerya wahiha wamini waya wira etthareke edini ekina .
khahiyó àri muluku òbabilonia àtepenxe owerya onvikana muluku àbrahamu ?
akinaku yahihiya exinttiwaka ni wereriwa nno , masi atthu anjene yahixintta . vano masoso òmalaponi yahireriha wamini waya .
nto vavo vaharinaya empa ya muluku wira eheleke-mo mukuttho wa inama , yahipacerya wettela wamini n eroho yothene ethukumanaka mmatthokoni mwaya khula esábadu wira emuttottopeleke muluku , yupuweleke sotikiniha sawirenlyawe amuhatat aya wira awòpole , n owehererya wòpoliwa osyá .
okathi ene yowo t ilempwaya ilívuru sikinaku sa biblia , wira sihakalaliheke mithukumano s asábadu , ni wira axisulu aya emusuweleke wahala àxitat &amp; amp ; amp ; apos ; aya .
awo yanimulepa wahala àmuhakhalai aya , ehimyaka sottheka saya n ororomeleya ohinimala wa muluku àttaruxa ni àlevelela .
yonaka ohawa waya omalaponi , yanùpuwela sottheka saya , yanilepa wira erukunuxe mirima saya , etthikeleke ephiro yorera .
tivó khiyàtthuna wira àn aya etthareke ephiro ene yeyo yohiloka yapinxe omalaponi .
makhalelo ahu
okathi frelimo wawanawe ni renamo , atoropa a wamphula yahimwarexeliwa ilapo sikina s omosambikhi .
ekhalaka weiwo iyakha sinjene , akina yahithelasa , khwayara an aya .
ekhotto vamanlyaya atthikelasa wamphula vamosa n axar aya n àn aya .
athiyan awo , akina khiyàphwannye makhalelo òrera , khíyahàwa mwaha w okhuma mulaponi mwaya .
nttava n emakhuwa novirikana nnawaya , siso-tho solimalela s elapo aya ti sovirikana , ax iy aya akina t owatteya .
vanjenexa awo akhalana munkhela munjene w elapo aya ni w amusi aya .
akina a yawo àphwanya mphento w axiy aya ni w amusi aya , khwakhaliherya ohokolowela ilapo saya vamosa n an aya wira ehihaweke-tho .
nto athiyana akina annivira ehawaka , axiy aya khantthuna wahokoloxerya , nnákhala axatani aya annattharattha ra wira ehiweryeke olavula ni mutthu okhanle òwakhaliherya ophwanya makhalelo òtthika .
masu a muluku
apwiya yahikilavuliha-tho wira :
nyuwo mwana a mutthu , mukiwiriyane . atthu a isarayeli ekhalaka mulaponi mwaya , yahinanariha elapo aya ni miteko saya sotakhala .
vamaithoni vaka , mwettelo aya walikana ni mwikho wa muthiyana ori ni mweri .
miyo kihahukhumu n uviruwa waka , okhala wira yahiwivakasa atthu mulaponi mwaya , khunanariha elapo yakokhorelaka amuluku èthiru .
kinimohokoloxani mulaponi mothene , kokumihakani eriyari y amalapo , kothukumanyeni , kotthikiheryeni elapo anyu .
kinimorapihani ni màsi òrera anrowa ottipiha sonanara sanyu sothene : kinimorerihani vananarihiwanyu n amuluku anyu èthiru . kinimovahani murima musyá : kinimovahani eroho esyá .
kinokumiha murim anyu wolipa ntoko nluku , kovaheni murima wa mutthu .
mmurimani mwanyu kinohela eroho aka , wira mwiweleleke molumo aka , mwetteleke ikano saka .
nyuwo munrowa okhalaka mulaponi mwavahalyaka axitith inyu : munrowa okhala atthu aka , miyo kikhalé muluku anyu .
murima wa katekese
sinikhumelelaka sotakhala sinnihaxa ni sinniripiha murima nìlipihe omwamini muluku .
ezekiyeli , mulipa a mukuttho ni profeta , ahivariwa vamosá n atthu anjene , okathi ole oyerusalemu wapwexakasiwaya . othene yahirowaniwa obabilonia .
ehinatthi okhumelela maxakha awo , maprofeta yahalalèrya atthu wettela exariya wira etthikele watàna ni muluku .
profeta yeremiya ahilupatthiwa ni ovariwa mwaha wo walopola atthu wira yamomoliwa mulaponi mwaya yakhalihiwe ipottha , yahihiyekeru wĩya , wapuherya amasikhini , oraruwa ni wakokhorela amuluku èthiru .
analopola-tho wira hatá empa ya muluku enopwexiwa , masi khavo yamukupanli . nekekhai sahiraneya sothene sahimenryawe .
atthu awo , okathi wahawaya obabilonia , yahimupuwela-tho wahala àxitithi aya , yahirukunuxa murima , khiyatthikela omwamini muluku mmosa . mpattuxa ni pwiya àtthu othene , yowo oniwopola alipa-òpuheriwa .
ohinatthi okhumelela ohawa iwo , maprofeta yahalopola atthu wira ettharuwe sotakhala , ehihukhummwe . vano yanalalèrya wira muluku onowopola ni onomwatthikiherya elapo aya ntoko sawirenlyawe axitithi aya yakhalihiwe ipottha wejitu .
atthu aka annithipelela okikhotta : kalattulaka owela osulú , khavo omphavela wunnuwa . nyuwo , atthu aka , kinwerya sai wonyanyalani ?
murim aka onnithukumela n uthunku muhina mwaka : miyo kinnophentani vanjene , komorelakani ikharari .
profeta hoseya onnalikanyiha alipa-òttheka ni muthiyana òhiroromeleya .
mwaha w ohawa omalaponi , muluku ahiphavelasa olavula n anatampi awo wira ehokolowele watàna ni yowo .
vano ti miyo kintthuna wawereiha murima : kinimwarowana nipuro nomàleleya , kinimwahimerya molumo anvara murima .
weiwo awo anokakhulela ntoko mahiku yaryaya mwali , okathi wakhumalyaya wejitu .
òkathi ayuda yakhalaya ni murettele mulaponi mwaya yanèttihiwa ni mwené aya , yanilompa mpani mwa muluku , anamukuttho yanahelela mikuttho , ni yanipaka nira naya .
nto itthu iya saniwototha yìsonaka okhala nloko na muluku masi enari òhiroromeleya mwaha wa sotakhala sìraya .
vano yahirowaniwa w epotthani .
yojeyaka n uhaxiwa , maprofeta yaniwupuxerya amuhakhalai aya yakhanle òhiroromeleya , nto muluku ahiwopola mwaha w ororomeleya wawe ohinimala .
maprofeta yanalalèrya ikharari sa muluku atthu ale yari omalaponi n ale yahanle mulaponi mwaya .
ovekela
muluku , amálapo àtuphela mulaponi mwanyu , ànanariha emp anyu yowarya , àkhaliha oyerusalemu milepe .
mwakuveke : munimorele ikharari , munakihe , mana hiyo nihojeya , ikuru sonimalela .
munòpole , muttipihe sottheka sahu .
ovanela ni olehana
maprofeta yanalopola ayuda ohiya sottheka saya wira ehakhumeleleke maxaka .
hiyo nihiwanelaka wira nimalamalihe wĩyeryana , otumiheryana vohixariya. makhwankwa muxipiritali ni muxikhola , nowerya oteka-tho elapo ahu yowixetta ni yoruwerya , walá ninrowa otepa ohonona ?
ehapari xeni maprofeta yalalèryaya alipa-òhawa obabilonia ?
hiyo olelo , maprofeta antthuna onihimerya molumo òwopopiha ni èhukhumu , walá anilalèrya wopoliwa wahu ?
mahiku ala masu a muluku anninivaha ikuru s okhotta wĩyeryana , ohitumiheryana vaxariya ni makhwankwa ?
t avi maprofeta anniholela ?
anaisarayeli ehawaka obabilonia yanimupuwela muluku .
hiyo nihawaka , niphwanvaka maxakha ninnimuroromela owo , walá ninkupali ehakó , mwawelo , epharama ni mirette sotakhala , ntoko eriya ni khavajira ?
maprofeta yaniwanela exariya n ottittimihana w atthu. yanikhotta opuheriwa w alipa-òthoiwa , ehimyaka wira muluku ontthuna wira atthu yettihaneke ntoko axinna .
molumwenkuni-mu sikhalaka ipaje emiya emosa sinlelviwa n atthu vakhani , n ipaje miloko mili sinlelyiwa natthu anjene t omusi w axinna ontthunawe muluku ?
nisukeke mmurim ani mwahu
mohawani muluku khanninyanyala , onninilattula wira nisupuweleke mwettelo ahu .
khanleleya ahikhureliwa omarekeleni !
ohawa wixuttiha !
makhalelo ahu
vamanlyaya ekhotto ya kolónia , khukela makhulupale a mulaponi mwahu , yahakhottiherya atthu olompa ehimyaka wira muluku khavo .
atthu akina yahìwelela , khuhiya olompa .
akina yahòna mmurimani mwaya wira khiyàwerya okupali molumo a makhulupale awo khiyàkhalela nthiti olompa okapela khula ettiminku , hatá elupatthiwaka .
nto khiyònve mana yanikupali wira muluku àkhala ni yawo .
yanalompela-tho makhulupale awo wira erukunuxe mirima saya .
tthiri siviraka iyakha sikina makhulupale awo yahatthuniherya atthu wira etthareke edini walá ehitthareke ntoko sinaminawe khula mutthu .
masu a muluku
muxerexere mwa miró s obabilonia nahikilathi ninlaka , ntthokelelaka oyerusalemu .
mmirini mwa mukherekhere memmo nahathomeya apankwe ahu .
weiwo , alipa-yanitthukenle yanivekela wira niwipele isipo : alipa-yanihaxa yanivekela otteliwa murima , yìraka :
munìpele isipo s elapo anyu ! .
ninwerya sayí wipa isipo s apwiya mulaponi mw amalapo ?
koliyalani nyuwo , yerusalemu , ntata naka nolopwana nirakale .
nlumi naka nipharihiwe mwano mwaka , kàhiwupuweleni nyuwo , yerusalemu : kàhinnuwihe muttetthe aka , osiyoni , ovikana sothene sinkitteliha murima .
apwiya ! mupùwele sìralyaya atthu a wedomi , nihiku nakuxalyaya oyerusalemu , ehimyaka wira :
muhonone ! mukwanyule mpakha mmathipeloni mwaya !
nyuwo , obabilonia , munrowa opwetexiwa : òreriwa t ale anrowa owunlelani ikuhu mwaha wa sotakhala sanìrenlyanyu .
òreriwa t ale anrowa wavara anamwan inyu , khwapwexerya murú vamwalá .
murima wa katekese
nahawaka mulatto wa itampi sahu , muluku onninitthanela ohokolowela wa yowo .
ayuda yatthukweliwe obabilonia yaninlela mulaponi mwaya ni munkhela mulupale , w oyerusalemu n empa ya muluku yalimalenlyaya omuttottopela-mo muluku n uhela mikuttho saya .
sothene sahipwexakasiwa .
obabilonia yahikhala empa yulupalexa ovikana ele y oyerusalemu .
atthu òbabilonia yanalattula ayuda orowa olompa ni yawo yìpaka ntoko siraya oyerusalemu .
wakhulela etthu ila wari ntoko oruna omwamini waya muluku mòpoli n otthuna ohaxiwa .
murima waripalene yanivekela wunleliwa ikuhu awanani aya yawo yapaja yakohaka wira :
muluku anyu ori vai ? .
yanihawa mwaha w okumihiwa mulaponi mwaya. khurowaniwa omalaponi , masi vanjenexa yanihawa yìsonaka ntoko onyanyaliwa ni muluku mwaha wa itampi saya .
muluku , yowo onìwa mahiku ene okhuwela w alipa-ohaxiwa , ahiwùpuweliha maprofeta molumo òwahakalaliha axinn aya yaripiwa murima .
mwakurunuxe murima atthu a nloko naka , mwahakalalihe .
anihimya t apwiya , muluku anyu . mwalavulele atthu òyerusalemu molumo òririha murima : mwalalèrye wira ohawa waya womala . sottheka saya sothene soliveriwa .
atthu yahanle oyerusalemu yanalepela ipaphelo ale yomoleliwe omalaponi ewonelaka othunku mwaha worakamelana ni muluku .
mahiku orìpiwa murima omalaponi , olompa wahikhala mukumano wekekhai ni muluku àkhala ni yawo mapuro othene .
muthukumano w asábadu wahikhalihiwa mulupalexa .
ale yanitthukwa , vekekhai yanittharuwa itampi saya ni yanakawela solya saya axinna òtepaxa othoiwa .
otthuka onkisiveliha ti nno .
ovekela
muluku , nyuwo munnìwa mahiku ene okhuwela w alipa-òhaxiwa , nwopole ale ari mwepotthani .
mwìre wira ahikhale mutthu onimpuherya mukhw awe , atthu othene ekupaliki okhala an inyu n axinna mukina ni mukhw awe .
ovanela ni olehana
mohawani rawaya ayuda yanimutthyawelela muluku .
vano hiyo mohawani mwahu ninnimulompa muluku walá ninniphavela wopoliwa n edini ekina ?
exeni yahàxa ayuda yatthukweliwa obabilonia ?
etthu xeni yatepaxa waripiha murima ?
itthu xeni sawehererya ?
etthu yorera onvekela muluku wira awunlele ikuhu ale annihaxa ?
muluku àkhunle sai mavekelo àtthu ale yomoleliwe omalaponi ?
t ani àrummwe orowa wahakalaliha ?
makhalelo ahu
mutthu mmosá arina ematt awe yulupale ya mikole .
ahikhumelela mwanamukhaya , khuphela mikole sikina .
vano sikina-tho sahiputtheleya vathí , sikina sahanle semenle .
iye sapheliwe , mitathari saya sari vansuwani , nananoru sahuma , khupakiwa ipatho n ikhuni .
iye soputtheya , hatá sikhurupunwene , sahemela-tho , khulipiha mitathari saya , khwima-tho mihokorokho .
masu a muluku
ola ti murumeyi aka onimulipihaka , ola t ule omuthanlalyaka , yowo onkitteliha murima .
miyo konvaha eroho aka van owo onolaleya orera waka murima mulaponi mothene .
owo khanrowa ovanyihana ni mutthu walá onyakulihana , khavo onrowa wiwa masu awe mmawani . owo khanrowa osinsa mutathi wowunteyene khalai khanrowa ottipiha ntthampo nintthuwa mwixi , masi onolaleya exariya vororomeleya , khanrowa wojeya , nnákhala oweriwa , masi onoruhela exariya mulaponi mothene n atthu òttaiwene anolipelela ikano sawe .
masu ala t àpwiya muluku , yawo apattunxe erimu , khwatalela musulu , yawo apattunxe elapo , khumelihá ipyó .
yawo avanhe ekumi atthu othene ankhala vathí-va , avanhe iphumu ale anetta mulaponi .
ti miyo apwiy anyu , kiwihanneni n urera waka murima : miyo kihovarelani ni ntata naka , kiholipihani . miyo kihothanlelani wira nwatanihe atthu othene ni miyo .
ni wira mwamwalele amálapo , mutthukule maitho àlipa-òhona , wira mwataphule alipa-òtthukeliwa , mwamwalele ale ankhala mwepiphini .
miyo k apwiva , nsina naka ti nenla . khavo onimukawelaka ovuwa waka , miyo nkinavaha amuluku èthiru nttittimiho ninkiphwanela .
murima wa katekese
ovilela sohawa ni wamini onnivaha ekumi esyá .
maprofeta , yupuxeriwaka ni muluku , yanahimerya ayuda , awo yomoleliwe obabilonia , wira maxakha yahawaya yari mulattu wa itampi saya , nto yanalalèrya-tho ekekhai ya nanano .
tthiri ayuda anjene , vanjenexa mamwene n alhajiri yahimutthekela muluku ekhottaka molumo a maprofeta , nto ayuda akina yomoleliwe omalaponi khiyatthenke , yamwiwelela muluku pahi .
exení yala yahaxiwaya vamosá n awo yatthenke ?
hiyo-tho ninnikohana exeni enihawahu mulattu w etampi y adamu ni hawa .
maprofeta erummwaka ni muluku yahakhula yalaleryaka atthu awo orwa wa mòpoli , onrowa watthikiherya mulaponi mwaya .
tthiri siviraka vakhiviru vayakha miloko mithanu mwene òbabilonia ahixinttiwa ni kiro , mwené òpersia .
vano kir owo ahimaliherya molumo yahimyalyawe muluku mwanó mwa maprofeta .
owo ahatthuniherya ayuuda otthikela mulaponi mwaya ni oteka-tho empa ya muluku .
mamwene anjene a nloko na isarayeli n ayuda khiyatthanre watàna waya ni muluku ni yanahaxa atthu aya .
nto kiro. mwené àmalapo , anahakalaliha ayuda .
ohakalala iwo wahathonyerya atthu òwamini wira tthiri muluku anòna ohawa waya ni khamuliyala natiri alaphenlyawe wira amwarumihela mòpoli , mwené àxariya onrowa wakhapelela othene n othunku wulupale .
maprofeta yahakupaliha-tho ayuda wira ohawa waya ehitthenke khuhiyo ethiru .
ayuda othene yahaxiwa obabilonia yari ntoko mutthu mmosaru orummwe ni muluku walalèrya atthu a maloko othene , hatá awo yahaxa , wira muluku pahi onwerya wavaha ohakalala wekekhai .
ni salmo 137 ayuda yahinvekela muluku wira awunlele ikuhu ale yahaxa .
vovirikana profeta yesaya anilaleya wira mòpoli alaiheriwe ni muluku , onrowa owettiherya n exariya atthu a maloko othene , khahiyó n ikuru sowali , anlaka ikuhu , nto àmorelaka ikharari wira erukunuxe mirima saya .
mòpoli owo onrowa wiyeviha akhalaka vamosá n atthu othene , hatá vamosá n anatampi .
owo athanyiwaka ni ahaxiwaka ahitthenke , onniwatàniha-tho ni muluku atthu a maloko othene vohimala-tho .
molumo a yesaya anakuviha ehapari yorera enrowa olaleiwa ni yesu , mwana ni murumeyi a muluku , onrowa ohaxeriwa mwaha wa sottheka s atthu othene wira awopole .
ovekela
nwipele apwiya nsipo na nanano ! mwattottopele apwiya mulaponi mothene .
etteliweke murima atthu ankhala omwako , yopeke elulu vasulu va miyako .
atthu ankhala ottaiwene yavuwihe apwiya : elaleye ovuwa wa nsina naya .
ovanela ni olehana
ayuda , yomoleliwe obabilonia yanikohana yaworu exeni mulatto aya ?
hiyo-tho ninnitikinihiwa ni sohawa s atthu ahitthenke ?
t uvi mòpoli alaleiwe ni yesaya ?
onrowa owunlela ikuhu atthu yahaxa ayuda ?
tivi ephiro yathanlalyawe muluku wira àtthikiheryeke atthu a maloko othene muxariyani ni mophentani momusi ?
maprofeta yanamini wira muluku àkhala vamosá n ayuda mohawani mwaya omalaponi wira awopole .
ninnamini wira muluku ori ni hiyo hatá nahawaka ?
ninnivahererya wahawela akhw ihu wira nahakalalihe niwakihaka mmatatani mw ale anahaxa ?
nisukeke mmurimani mwahu
murumeyi a muluku ohaxeriwe mwaha wa sottheka sahu : onyakatteliwé mwaha wa sotakhala sahu .
makhwatvawe t anivoninhe .
mwana òhawa , olipa makhuva !
wona itthu , ovira muryaya mo !
edini y &amp; amp ; amp ; apos ; ayuda numala womoleleiwa omalaponi
okhuma eyakha 538 krista ahinatthi orwa , mwené kiro òpersa , ahataphula ayuda yomoleliwe obabilonia , wira ehokolowele oyerusalemu .
zorobabeli , osulú wa davidi , ni yoxuwa mulupale ànamu kuttho yahirwnmwa ni kiro oteka-tho vasyá empa ya muluku n ixiri s oyerusalemu ni yahinnyereriwa musurukhu munjene wira evare mutek ole .
varokhala wira oyerusalemu wahilipihiwa orattene , vammurerela kiro wira akiheryeke omwene awe mmatatani mw atthu a wejitu .
mutek owo khiwentte orattene mulattu w ayud ale yahakuxiwe erowaniwaka obabilonia , yawo yahanle opalestina , elimaka imatta saya , awo yanettihiwa ni guvernatoro àkhala osamariya ni athanliwe ni kiro .
awo khiyasiveliwe n ale yahokolowa obabilonia mwaha wa musurukhu munjene warwanaya .
okhala wira yari amasikhini ni wira yahàna omuliva mposito mwené , khiyarina-tho maphwanyeryo ohikhanle watumiherya imatta saya anamuhakhu awo yamala ophiya .
yawo-tho yahisiveliwa okhaliherya muteko w oteka-tho empa ya muluku oyerusalemu , nto khiyatthuniheriwe , mana yanoniwa okhala atthu a mwikho .
vekekhai awo yahathela athiyana a nloko n àmalapo .
okhuma vavo atthu àsamariya yahithianyiwa n ayuda yahokolonwe obabilonia .
okhala wira awo yari a nihimo na yuda ni na beniyamini , yahisona okhala nloko nekekhai na isarayeli , tivó yahisirela ayuda .
vano awo khinakhale nloko nowìlamula , masi vanettiheriwa ni mwené òpersa , numalá ògresia , numalá òroma .
ayiuia akina khiyatthinke obabilonia , yamwarelanse ilapo sikinaku .
apersa vahixinttiwa n agresia . mamwene ava makina vahahaxa ayuda ephavelaka wakhanyereriha ohiya solimalela saya wira yetteleke ephattu y agresia .
ayuda anjeneyahikhotta mpakha wiviwa .
akina yahmana ekhotto eholeliwaka n amakabeyo , khuwerva waxintta agresia .
agresia yahixinttiwa n aroma , awo yahittittimiha ephattu y ayuda , masi yahakhanyereriha-tho oliva mposito .
vahokolowalyaya omalaponi , ayuda yaharina-tho omwene , yahilipiha otthara edini aya .
makhulupale ànamukuttho n awixuttihi a ikano vahiwettiherva ayuda wira ekhale nloko navalanne ni nmloko makina , nloko nolipihiwa n ikano , ni empa ya muluku n ephattu aya .
okathi ene vovvo t omaliheriwaya olempwa ilívuru so watàna wa khalai .
makluiru makina ayuda yanettihiwa ni muluku alavunle ni molumo a maprofeta . atthu a makluiru awo yahilepa elívuru ya ruthi , ni ya yona , ni ya yobi , ni ya musuweli , ni y osuwela , ni ya nsipo n ophentana .
molumo a maprofeta yanasukerya ayiula omwamini muluku , yowo aniwitthana-tho ntoko abrahamu ni anakhaliha arumeyi awe wira , mwaha wa vawo , atthu a maloko othene ererihiweke .
makhalelo ahu
nipuro nri mulapa oninnuwa vanjene , orikarika ophwanya-vo miri sikina sirukurenrye , okhala wira ti nipuro nowarya atthu ninrowaya olompa .
nipuro nlo ninnikwesiwa orattene . khivanimela malaxi .
masu a muluku
éziri , ari mulipa a mukuttho , ahikumiha elívuru ya ikano oholo w atthu yathukumanne .
alopwana n athiyana n axinamwane yawerya owiriyana . nari nihiku nopacerya na mweri wanethanu nenli .
vapuwani ninkhala oholo wa mukhora wa màsi , ézira ahisoma elívuru okhuma vasisu mpakha othana eriyari , àsomelaka alopwana n athiyana n anamwane yawerya owiriyana .
atthu othene yaniwiriyana orattene osommwa elívuru ya ikano .
ézira , mulipa-ò wixuttiha ikano , ahiwela vataratoni yatekiwe n ithabwa , yatekeliwe okathi uwo .
ézira ahikhunula elívuru , atthu othene emonaka , mana ari nipuro nottukhuwa oholo w atthu othene .
vakhununlyawe elívuru , atthu othene yahemela .
vano ézira ahattottopela apwiya , muluku mulupalexa ; atthu othene khwakhulasa , etexeryaka matata wirimu , yìraka :
amen ! amen ! numalá yahakokhorela apwiya , yuramaka mpakha vathi .
okathi ézira wasomawe elívuru ya ikano , alevi akina yanihimyasa n ilavulelo y atthu , yataphulelaka nulumo ti nulumo , wira atthu othene yiwe orattene molumo asommwe .
nehemiya , ari guvernatoro , ni ézira , ari mulipa a mukuttho n òwixuttiha ikano , n &amp; amp ; amp ; apos ; alevi , yawo yataphulela atthu ikano sasommwe , yahahimerya atthu othene wira :
nla nihiku noreriheliwa apwiya muluku anyu ! muhiripiwe murima , muhinleké .
vano ézira ahahimerya wira :
muroweke owannyu , mwapeye yolya yorera , mwawurye evinyu yosiva , mwakawele ale ahirina etthu yo wapeya .
nla nihiku nulupale nireriheliwe apwiy ahu .
muhiripiwe murima , okhala wira otteliwa murima onrwa w apwiya t unkhala ikuru sanyu .
vano alevi yanamàliha atthu othene , yahimeryaka wira :
mmàleke , nihiku nla ti nowarya .
muhiripiwe murima .
atthu othene yahirowa owani , khulya , khuwurya n utteliwa murima , khwakawela solya ale yaharina , tthiri atthu othene yahiwa orattene molumo yasommwe .
nihiku nanenli , makhulupale a itthoko n alipa a mukuttho n alevi yahithukumana owannyawe ézira , wira etthokeleleke orattene molumo a ikano .
murima wa katekese
wikuxererya w atthu akina onnihonona edini ni ophentana w axinna .
alupale a nloko n ayuda yanataphulela atthu ikano sasommwe .
siso t opajenryawe katekese , eyo p iyo wulula masu a muluku , ntoko namàlwe , wira atthu yaiwexexe . wari muteko worera .
atthu awo yahirowa owani yakawelaka yolya ale yaharina . nto atthu awo yari ni wòva , yaninla mwaha wa sottheka saya , yanitumereriwa otthara ikano . makhalelo awo ari ntoko mulapa mulupale mmukhitte mwaya ohimmela mwiri mukina .
murima w edini wari otthara ikano , vanjenexa ottittimiha isábadu , ni ohela mikuttho mpani mwa muluku .
anamukuttho n awixuttihi a ikano ti yakhanle òttittimiheya wavikana atthu akina yahasuwela orattene ikano ni yahoneliwa vatthu .
ayuda yettelela ikano yahikhala nloko novalana ni novirikana ni maloko makina .
alopwana ayuda , yathenle athiyana amalapo , yahikhanyererihiwa owomola axar ay awo vamosa n an aya .
ale yakhontte , yahomoliwa munlokoni mw ayuda .
ayuda yahana ovaha khula nihiku inama wira mpani mwa muluku ipahiwe mukuttho wa vosisu ni wa makaripi , yahàna-tho wavaha yolya alevi , n alipa-owipa mpani mwa muluku , n anamuteko a mpani mmo .
makhulupale àyuda yanatumererya atthu ovara miteko s edini wira muluku awupuweleke , nto yanihiya walalèrya othunku wa muluku .
tivó valompaya yìraka : nyuwo muluku aka , mukupuwele miyo mwaha wa sorera sinryaka : muhiliyaleké ororomeleya waka kirenlyaka empa ya muluku aka , kivarelaka yeyo .
mwaha w otumereya owo ayuda yanivukula omwamini muluku oniwopola alipa-òhaxiwa , etepexaka omwamini muluku atthuna oheleliwa mikuttho ni orumeliwa ni miteko sorera .
vano masu a muluku alempwe mbibliani ni yalaleiwa mmuthukumanoni mw asabadu yanalipiherya ayuda omuroromela mòpoli .
yowo ti yesu orwenle omulaleya muluku onamorela ikharari atthu othene .
ovekela
nyuwo atthu owiyeviha n umova muluku , mwattottopeleke apwiya :
mwatthapeleke , mwavuwiheke mahiku othene .
mwavuhihe apwiya , mana t orera murima : oniphenta waya ti wohimala .
ovanela ni olehana
mwixutthiho w ézira wanattittimihaxa anamukuttho n awixuttihi a ikano .
wari mwixuttiho worera ?
exeni yahalela ?
katekese ahu a mahiku ala onolikana walá onnivirikana n ule ?
nakhanyererihaka pahi atthu otthara soruma sa muluku khaninlikana ni mulapa onikhottiherya winnuwa wa miri sikina ?
katekese ahu onnatteliha murima atthu àlalèryaka wira muluku ti mòpoli òsareya othunku , walá onniwopopiha ?
makhalelo ahu
apwiya yahimulavuliha-tho yona emara yaneli , khumwirela : nvenyé , murowé onínive , muttetthe mulupale :
mwàlalèrye atthu a weiwo mutthaka onrowa wohimeryani .
yona ahivenya ahìwelela yoruma y apwiya , khurowa onínive .
onínive wari muttetthe mulupalexa , wamaliwa mahiku mararu wettiwaka .
yona ahetta mmuttettheni nihiku nimosá , alaleya- ka wira : yamalá mahiku miloko mixexé , oninive onrowa opwetexiwa .
nave-tho mwené òninive ahiwa ehal iyo : owo ahivenya vehijeni vawe , ahirula ikuwo sawe s omwene , ahiwara mattapwatta , khukilathi vatturwani .
numalá , ahilaleya yoruma mmuttettheni , yahimya wira :
mwené vamosá ni makhulupale awe onniruma wira atthu ettharuweke mwettelo aya wotakhala ni miteko saya sowali .
khino muluku onrowa ottharuwa n uhiya oviruwa wawe , ononilevelela , wira nihirimelé .
muluku ahòna miteko saya s ottharuwa , ehiyaka iphiro saya sotakhala .
tivó ahihiya ehukhumu yalakenlyawe wakumiherya , khuhahukhumu .
yona ahinanariwa n ulevelela w apwiya , khuximwa .
vano ahimulompa muluku ìraka :
khoo ! apwiya ! khihiyó etthu yela yahimyalyaka varyaka mulaponi mwaka , wira mwarowa walevelela ?
tivó vakuvalyaka otthyawela otárisi . kansuwela tthiri wira nyuwo mwá muluku òrera murima ni òthunku , òpisa onana- riwa n owakuva olevelela , muttharuwaka sotakhala salopolannyanyu atthu .
tivó vano , kovarelani metto , mukuxeke ekumi aka , halali kikhweke : okhala mukumi wokiphwela .
apwiya yahimuhimerya wira :
munnanareliwa-ni ? nyuwo munniviruwa vahimulattu .
okathi uwo , yona ahivenya , khwemela otá wa muttetthe , ahiteka nxaxa epantte y onikhuma nsuwa , khukilathi vamuttutthini vaya , aphavelaka wona etthu yarowa okhumelela mmuttettheni .
vano apwiya muluku yahimeliha vavale murapela , wannuwale vowakuveya , omukhunelaka yona ni muttutthi aya , wira amukurunuxe murima .
murapel owo wahimutteliha murima yona vanjene .
nto mmeloni mwaya , vasisu , muluku ahiruma munku , khukhura mitathari sa murapela : murapel owo khuma .
numalá , nsuwa nikhumalene , muluku ahòpiha epheyo yovihexa : vano nsuwa nahikelela wopela vanjene vamuru wa yona .
yon owo ahojeya , anatthuna okhwa , khwira :
halali kikhweke : okhala mukumi wokiphwela .
vano muluku ahimuhimerya wira :
wunlela murapel owo n unanariwa , exariyá ?
yona ahimwakhula wira :
kophweleya mpakha ophiyerya okhwá .
vano apwiya yahimuhimerya wira :
nyuwo munnimorela ikharari murapel owo wahànlyanyu nnákhala wahamelihalyanyu owo omenle ohiyu omosa , khuma ohiyu mukina .
vano miyo nkakhanle omorela ikharari muttetthe mulupale w onínive , weiwo okhanlyaya atthu ikonto miloko mulokó ni mili ahinsuwelat uvi mono wolopwana walá mono wothiyana , weiwo okhanlyayatho inama sohalikeleya ?
murima wa katekese
muluku khanimuthanla mutthu , onnamorela ikharari othene .
elivuru yamukhani ya yona ti ethale yaphavela owupuxerya ayuda ekekhai yakelenlyaya oliyala .
muluku khahiyó a nloko n ayuda pahi , khawoponle anaisarayeli pahi , nto t opattunxe maloko othene , onnamorela ikharari ni onniwopola atthu othene .
ekekhai ila enniphwanyaneya mbibliani mothene vanjenexa mulivuruni mwa maprofeta , masi ayuda akina yanikupali vakhani , vanjenexa awo yari alupale ànamukuttho n awixuttihi a ikano . yawo yaniphavela wavalanya ayuda n atthu a maloko makina wira edini n ephattu aya sihononiweke .
ipyo s otthepo sihinoneyaru , siri vatthayani , khunamela okathi aya .
ekekhai eyo yari mmurimani mw anaisarayeli òwiyeviha n ò roromeleya yalwa masu a muluku .
ethale ya yona ennithonyerya wira mulaponi mothene anniphwanyaneya atthu animova muluku .
atthu ònínive weiwo yona varumihiwawe ni muluku , yari awanani òwopiha a isarayeli .
tivo yona vakhonttyawe orowa .
nto atthyawelaka ottaiwene ni muluku , ahaphwanya anahota yamulompa muluku , yamova ni yammanela anatiri .
ephareya n ehopa yamminrye yona , sinnithonyerya wira muluku ti mwanene itthu sothene , hatá iye sotepa onopiha sinirummwa ni yowo ni sinimaliherya otthuna wawe w onòpola .
itthu iyo sowopiha sinnithonyerya ohawa n ukhwa wavinryawe-vo yesu wira ahihimuwe .
muttetthe mulupalexa w onínive muthonyeryo wa ilapo sothene .
anaisarayeli yahikhotta molumo a maprofeta , nto atthu ònínive yahirukunuxa murima nihiku nopacerya nìwalyaya molumo a yona .
nto owo khatteliwe murima , ahiviruwa okhala wira atthu awo khiyahukhummwe .
yona khasiveliwe n othunku wa muluku .
nto owo ni mphento awe , wohina mukano , ahiphavela-tho wira profeta arukunuxe murim awe .
okhala wira owo samorelawe ikharari murapel owo omenle ohiyu omosa , khùma ohiyu mukina . siso muluku onnamorela ikharari atthu othene apattunxawe .
siso okathi wa watàna wa khalai muluku aniphavela wira atthu etteliweke murima vamosá ni yowo mwaha w anatampi anrukunuxa murima , ntoko sarowawe olaleya yesu .
ovekela
apwiya ! maloko othene yottottopeleni , atthu a mulaponi mothene yotthapeleni .
maloko othene etteliweke murima , etthapeke , wona nyuwo munnalamula atthu n ixariya : munniwettiherya atthu othene iphiro soloka .
ovanela ni olehana
muluku onnamorela ikharari atthu othene . hiyo ninniwonela othunku akhw ihu , walá n olipa murima ntoko yona ?
nnòna sai mmurimani mwahu naìwaka ethale ya yona ?
exeni yona yaviruwalyawe , muluku àlevelelaka atthu awo ?
exeni yaphavelawe ?
aphavela murerelo w atthu walá wòviwa mwaha w ehukhumu yahimmyawe ?
exeni yaphavelawe muluku àlopolaka atthu wira anrowa opwetexiwa ?
ninaphavelela exeni ale anniriha sotakhala , wira ekhwe walá erukhunuxeke mirima saya ?
nisukeke mmurimani mwahu
muluku òrera murima ni òthunku , òpisa onanariwa n owakuva olevelela .
malakakano , mpani mwawe , khammoro !
mwana khaniwehiwa matata òripa !
makhalelo ahu
muletto ahivira ettaka ekwah awe n ikaro awe .
ettaka sisale , màsi yahimala mukaroni , tivó ahihapuwa etthoko yattamenle mphironi , wira avekele màsi . axinamwane akina yari vaté mekhaya , emonaka mutth ule , yahòva , khupacerya otthyawa mmosa mmosa .
nto mwana mmosa ahilipiha murima , khumukoha mulopwan ole etthu yaphavelawe . owo ahimwakhula wira : kimphavela màsi .
mwanamwane ole ahirowela màsi mpani , khunvaha .
mulopwan ole ahitteliwa murima , khumuxukhuru anvahaka ephau .
anamwane ale yatthyanwe , wova wahamalela , khuhokolowasa , yahimphwanya mulopwan ole vaté , khumukhomasa .
vano owo ahavahasa epulaxa emosá khula mwana . othene aya yahitteliwa murima , khukhala apatthani awe .
masu a muluku
mweri wanethanu na mosa elizabeti arupanlene , muluku ahiruma nlaikha gabriyeli orowa muttetthe w ogalileya , wihaniwa nazarethi .
omphwanya mwali mmosá , ahamusuwela nlelo mulopwana . owo àkameliwe ni mulopwana ihaniwa yosefe , a nloko na davidi .
nsina na mwali uwo nari maria .
nlaikha nle nahikela mpani mwawe , khumuhimerya wira :
mutteliweke murima , nyuwo mophentexiwa ni muluku ! apwiya ari ni nyuwo .
maria , vaiwalyawe molumo ala , ahitikinihiwa , anaikoha mmansawe wira nikhomaso xeni nla .
nlaikha nahimuhimerya wira :
maria , muhòvé muluku ohojanliyani .
vekekhai , munorupala , mmuyare mwana mwamulopwana , yowo onrowanyu onvaha nsina na yesu .
mwan owo onrowa okhala mulupale , onimwihaniwa mwana a muluku mulupalexa .
apwiya muluku anonvaha omwene wa davidi , tithi awe . owo onimwaruma vohimala-tho atthu a nloko na yakobe , nave omwene awe khummala-tho .
vano maria ahikoha nlaikha wira :
vanrowa wiraneya sai sihimyalyanyu , miyo kihimusuwelaka mulopwana ?
nlaikha nahimwakhula wira :
eroho yowarya enimokhuruwelani , owerya wa muluku mulupalexa onimokhunelani ntoko eruku .
tivó mwana onrowanyu omuyara onokhala òwarya , onimwihaniwa mwana a muluku .
nave-tho mmusi anyu elizabeti , orimùluvalaru , òrupala : ola mweri wanethanu na mosa varupanlyawe , yowo ìreliwa khaniyara .
vekekhai , khivó etthu muluku enojelawe .
vano maria ahira : miyo ki murumeyi a muluku : yireyeke mwa miyo ntoko sihimmyanyu .
vano nlaikha nahivenya vale , khurowa .
murima wa katekese
eroho yowarya , yamukhuruwenle maria wira amuyare mòpoli , enninikhuruwela-tho hiyo wira nimwaminiki ni nimutthareke .
elapo y ogalileya eri epantte emosa y opalestina , vamosá n ipantte sikina pili osamariya ni oyudeya .
oyudeya wahavo muttetthe wowarya w oyerusalemu ni empa ya muluku .
weiwo wakhalaya atthu a isarayeli yaihaniwa-tho ayuda . ogalileya yanikhala atthu òthanyiwa , mana yari òttaiwene n oyerusalemu .
nto muluku ahiruma weiwo nlaikha onvekela maria wira akhulele okhala mama a mwan awe .
maria ohamini. khumutthuniherya mwana a muluku okhala mmirimani mwawe , aipake mutthu ntoko hiyo .
olipiha murima wa mwanamwane mmosá wahimukhweiherya inulett ole opaka opatthani n anamwane akina yatthyanwe .
wamini wa maria womukhweiherya muluku wilattaniha n atthu ni waphenta .
mwana a muluku , oipanke mutthu mmirimani mwa maria , onnatàna n atthu othene animwamini .
mutteliweke murima , nyuwo mophentexiwa ni muluku ! apwiya ari ni nyuwo .
khula mutthu onnihimeriwa vamosá ni maria . ehapar ila yorera àminiki , onnatàna ni muluku .
vano eroho yowarya , yamukhuruwenle maria , wira amurupale mwana a muluku , ennimukhuruwela-tho khula mutthu onamini , ennimukhaliha mwana a muluku , wira ùpuweleke ntoko supuwenlyawe yesu , aphenteke ntoko saphentalyawe , ireke ntoko siralyawe .
ovekela
nlaikha n apwiya nahinvaha ehapari maria :
owo ahirupala n uwerya wa eroho yowarya .
miyo ka murumeyi a muluku :
yireyeke mwa miyo ntoko sihimmyanyu .
mwana a muluku ohipaka mutthu ntoko hiyo :
khukhala ni hiyo .
ovanela ni olehana
muluku onthonyihenrye sai oniphenta wawe ?
xeni muluku arumaka nlaikha gabriyeli onazarethi ?
maria akhunle sai ?
ninnamini wira vano ti hiyo nnirumiheliwa nlaikha nlo ?
nisukeke mmurimani mwahu
kinnimwamini yesu kristu , mwana mmosaru a muluku ni pwiy ahu yowo arupaliwe n ikuru s eroho yowarya , ayariwe ni maria harusi .
muhano murima !
otthenkaseya w ekwaha yanenli
katekista àhimerye ansiau , animadore a zona ni muholeli a katekese a zona , wira erweke waxekurya makatekúmeno n uvanela ni yawo mwaha wa mpantte ola wopacerya wa katekese .
erweke-tho anamuku aya , wira esuwele mukhalelo w àn aya ni wira ehimyeke sinònaya .
vamphwanela-tho wira amusi aya makatekúmeno ethukumaneke wira esuwele miteko sulupalexa makatekúmeno anrowaya ovaraka mmatthokoni mwaya , vakhala wira p othelana , vano yakhala amiravo esuweleke makhalelo aya òholo .
savirá isumana sikina , ahinatthi orwa animadore , katekista anweheke khula katekúmeno asuwelaka orattene mavekelo a khula nihiku .
nuttamelaka nihiku nithanleliwe ovahiwa makatekwneno wamini , awo vamosá n anamuku aya ethukumaneke tho wira elompeke yupuwelelaka makhalelo aya .
epaceryaka othukumana , katekista àlèleke makatekúmeno etthu eni himyaya olompa ni wupuwelela , ettharihaka masu ala a yesu :
nyuwo , mwaphavelaka olompa , mukeleke mpa mwinyu , mwìwaleleke memmo , mwalompeke atith inyu ni mwitiho . nave atith i nyu , anòna siniranyu ni mwitiho , animotthuvelani .
khula mmosa atthokeleleke mmurimani mwawe , ntoko ori me khawe oholo wa maluku , wira alavuleke ni yowo , ntoko mwana sin lavulawe name awe .
othene vamosá evekeleke eroho yowarya , wira yamwalele , yìpaka .
maria owo khatonke wira etampi .
hiyo n anatampi , masi vakhanleru siso , muluku onniniphenta , onninivaha ottharuwa ni orukunuxa murima .
apwiya ari ni nyuwo ! khula mutthu aikoheke mmansawe , ntoko siralyawe maria :
nikhomaso nla nnihimya-ní ?
kinnamini wira muluku ori ni miyo ?
ti yowo otteliwa waka murima , hatá okathi w ohàwa ? .
muhòvé .
masu othene a muluku aiwalyaka mukatekeseni mpakha va , annikikhaliherya oxintta wòva ?
maria onnitthaneliwa okhala mai awe yesu , hiyo ninnitthaneliwa okhala axinn awe yes uwo , nìraka itthu seiye owo sìralyawe .
vanweryaneya sai hiyo olikana ni mwana a muluku , nikhalaka anatampi ?
eroho yowarya enimokhuruwelani .
naminikiru oniphenta wawe muluku , navekelakaru ikuru sawe ni narowakaru owiriyana masu awe okatekeseni , eroho yowarya enonikhuruwela-tho hiyo , enonikhaliha akristu anlikana ni yesu , nikhottaka sotakhala ntoko sakhottalyawe , naphentaka atthu othene ntoko sinniphentawe , narumelaka ntoko sinnirumelawe .
vekekhai , khivo etthu muluku enojelawe .
muluku t òroromeleya . hiyo nimwakhule sai ?
nettelaka ekwaha yanenli , wa khula muthukumano wa katekese ninrowa wlwaka itthu sìralyawe yesu , wira ni hiyo-tho nikhaleke ntoko yowo .
numalá katekista osoma molumo ala , atthu othene emàleke , ekilanthene mukapela walá nipuro nikina vomàleleya , wira yupuweleke ehapari yorera yiwalyaya .
numalá , othene ehokoloweleke mukapela . vano ehimeryaneke molumo yupuxeriwaya ni eroho yowarya , ethonyeryaka otteliwa waya murima mwaha wo witthaniwa waya ni muluku .
vano khula mmosa alompeke ntoko sintthunawe .
omaliheriweke muthukumano ni tith ihu , mutteliwe maria ni wamini w arummwa .
molumo a mulupal ihu bispu
nulumo na kristu nikhaleke mwa nyuwo ni murerelo awe wothene , mwixuttihaneke , mulakiheryaneke n ankhili othene , mutthapeleni muluku , mwipeleni ni murim anyu wothene mwa eroho isipo ni masalmo òtthapa . etthu p itthu enrowanyu wira walá ohimya , mwireke ni nsina n apwiya yesu , mwa yawo mutthapeleni muluku tithi .
masi , nihimusuwelaka yesu a pwiy ahu , ninrowa wira saí etthu p itthu ni nsina nawe ? nulumo na kristu nikhaleke saí mwa hiyo , nihilalèriwe ?
katekese onnikhumelela ntoko muteko wothanleliwa onisuweliha masu a muluku wira nivekeleke nsina na yesu ni murima w ankhili omphavelexa ekumi .
mwixuttiho wa katekese okhumme ottaiwene . yesu mwanene , ahinatthi owela wirimu , ahahimerya arummw awe wira ewixuttiheke atthu wettela sothene sàrumalyawe .
apapa òroma òkiserya ànvaha katekese nipuro nottittimiheya ni nopacerya mmakhaleloni mw ekereja .
papa paulo vi , mpapheloni mwawe ehapari yorera entthuna olaleiwa , onnitumererya ni nsina n arummwa wira katekese t ephiro ehinweryahu ohiya .
papa yohani paulo ii , mpapheloni mwawe ovahiwa wa katekese , n arummwa onnitumererya wira ekereja khinirerela pahi omwixuttiha katekese , nto ti muteko aya mulupale ni wopacerya .
otumererya wa pap owo ekereja eri wáfrika onnitthikela-tho ohimya wira katekese ti muteko mulupale ni wopacerya ontthunaya ovara ale ampacerya ekereja mulaponi , n ale anrowa walalèrya atthu ehapari yorera .
elívuru ila ya katekese entthuna wakhula molumo ekereja enkhala wamphula enilattulela okhapelela muteko ola mulupale wa katekese . elívuru ila yakhaliherye makatekista wira esuweleke sana masu a muluku , ni , etepaka osuwela orattene , elaleyeke masu awo vomalela n utteliwa murima .
ehapari yorera envahiwahu t ila : yesu ònazarethi , akhomeliwe vamwikimanvo ni ohihimuwale , ti mòpoli awehereriwa , mwana a muluku mukumi . owo ahikhala mulaponi khalaixa , sivinre vakhiviru iyakha ikonto pili . nipajeryeke wiwa makhalelo awo wira nisuweleke sana mutthaka wanihimeryaya ekumi , molumo ni sowira sa yesu .
a. elapo ya yesu
b. makhalelo àtthu òpalestina okathi wa yesu
i. soruma ni sorumela
palestina yakaiwa ipantte ttharu : galileya samariya , yudeya , weiwo onkhala muttetthe mulupale òyerusalemu . weiwo ahikhala guvernatoro , nsina nawe pousio pilato , arununwe ni mwené mulupale òroma , pilato aniruma o yudeya ni osamariya , owo ari òwuma murima ni anathanya anaisarayeli . atthu yanova hatá wiwa pahi oromoliwaka nsina nawe ogalileya . iyakha vakhani yesu ahinatthi oyariwa anakhotto òroma yahiwivakasa atthu ikonto pili yakhomelaka vamwikimanvo , okhala wira vahikhotta soruma sa mwené òroma .
ogalileya , herodi antipa t aruma mana ahivahiwa omwene n aroma .
anaisarayeli n itthu s ephattu aya yanettihiwa ni mulupale ànamukuttho , akhala òyerusalemu , akhaliheriwaka ni mahumu miloko mithanu na mili ni mmosa , akina yari alipa-òphuka milattu , akina anamukuttho , akina awixutlihi a ikano . mahumu awo , othene aya , yihaniwa sinédrio ni yaniphuka milattu sulupalexa sa nloko na isarayeli .
atthu anjene yari alimi a imatta saya , ogalileya ni sowattamela muró yordani , weiwo etthaya yari yowunttelana . ipyó atthu saruweryaya mpantte mulupale yanvaha mwené òroma elivanaka mpósito . tivó alimi akina yanatumiherya athajiri imatta saya. khwivahereryaka ovara muteko khula nihiku mmatta mw athajiri awo wira ephwanyeke musurukhu . anene imatta iyo sulupale yari mahumu n anamukuttho òyerusalemu .
alipa-òliviha mpósito wa mwené òroma yari anaisarayeli vivahererya ovara mutek owo . awo yanithajiri nto yanyiheriwa okhala anatampi , mana yalivihaka atthu mpósito yaniwíyerya . yari òthanyeya mana yanakhaliherya aroma n upuherya waya .
sahikhala-tho mipósito saliviwa empa ya muluku y oyerusalemu n anamukuttho . alopwana othene anaisarayeli yahana oliva ni musurukhu waphwanyaya evaraka muteko mahiku manli . anene imatta ni mihuwo yaniliva evahaka epantte yanamuloko ya ipyó saruweryaya ni ya mihuwo .
mulattu wa mipósito iyo atthu anjene yari òthoiwa , yanikhala anawiye , tivó wetta ohiyu vanopiha .
opalestina sahikhala mihuwo sa ikamelo , inyompe , ipwittipwitthi n ipuri . anene mihuwo iyo yari mahumu n anamukuttho yàliva amakampusi wira elyiheke inama saya . amakampusi yari amasikhini òthanyiwa , mana yaninkha mihiriri sa inama . yanyiheriwa okhala anamahonona , mana yanilyiha mihuwo ipyó sa imatta s atthu .
yahikhala-tho anamuteko òratta ntoko makalapintero , alipa-òhana , mapatterero n ale yavara muteko wo wupa miyapu , w otthava ikuwo n ihema. w ottikittha isapala wo woxa iphau , n atothi a ihopa . anamuteko awo yari òttittimihiwa ni makhalelo aya yavikana makhalelo àlimi n àmakampusi . yosefe , iy awe maria , ame awe yesu , ari kalapintero , khumwixuttiha yesu yowo , avanre mutek owo mpakha vakhiviru va iyakha miloko miraru .
iii . edini
empa ya muluku
murima w edini wari empa ya muluku òyerusalemu . yari yulupalexa . yahipacerya otekiwa vakhiviru va iyakha miloko mili yesu ahinatthi oyariwa , nlelo etekiwaka yesu ira ettaka .
maphiryo yanirukurerya ipantte xexe s emp eyo . mmaphiryoni memmo sahikhala mikhora mithanu na mosa . mapuro eriyari ya maphiryo yari òkòkola ni yanikaiwa n ikako n ikatthi sotthuneliwa .
nahikhala nipuro nulupale yaweryaya okela atthu a maloko othene . weiwo alipa-òtumiha yaniruha inama saphaveliwa n ale yarowa ohela mikuttho .
nipuro nikina nari n athiyanaru pahi ahéberi yaharina mwikho . withela waya nari nipuro yaweryaya okela alopwanaru ahéberi yaharina mwikho . eriyari ya nivate yahitekiwa vo ni maluku altari a mikuttho sopahiwa .
atthu othene a isarayeli yanrowa oyerusalemu , hatá ale yakhala ottaiwene , wira yamukokhoreleke muluku mpani mwawe ni yamuheleleke mikuttho sa inama , mano emara emosá khula eyakha , okathi wa nira na pásikha .
onamukuttho
onamukuttho wari w alopwana a nloko n aroni , a nihimo na levi , wamuhiyeryaniwa . akina yanikhala oyerusalemu , akina yakhala mmittettheni ni yanrowa oyerusalemu ovara onamukuttho esumana yathanleliwaya . alopwana a maloko makina a nihimo nenlo yari anamuteko a mpani mwa muluku ni yihaniwa alevi .
anamukuttho yanixuttiha wira muluku ori mmosá , mulupalexa , òwarya , òrerexa , òhinoneya , akhala mpani mwawe , mwaryaya-mo nipuro nowaryexa .
okhala wira yarumela empa ya muluku ni yanettela ikano sothene , anamukuttho yanisona okhala owàrya , khiyàrina mikho .
atthu akina yahana orerihiwa mana etuphaka ikano yanirava mikho sàkhottiherya omurumela muluku. ntoko ovara murutthu. owereiwa makuttula n iretta sikina , olya ehinyanwe. olya vamosá n anatampi , n ale yahakhanle anaisarayeli , ovolowa emp aya n itampi sothene . ale yarava inwikho yahana orowa mpani mwa muluku wira etaphuliwe n anamukuttho yahela mikuttho saya .
mwixuttih owo wanikhaliha edini ntoko marotta , khiyathukumanyerya mpani mwa muluku mihakhu sinjene .
wari ntoko ohimya wira muluku onnakhaliherya ale anvaha mikuttho sulupale ni onnathanyaka ale ahirina etthu y onvaherya mukuttho .
maprofeta yahivanyiha mupuwel ola : tthiri miyo nkintthuna mukuttho : masi okiphenta wanyu . kintthuna wira mukisuwele , ovikana okihelela mikuttho .
khalaixa mikuttho sahelexiwa sari so watàna ni muluku ni mukina ni mukhw awe . amusi a munlokoni yanithukumana , yanimuxukhuru muluku , ekhuraka othene vamosá enama yanvaheryaya muluku .
yesu òmaliha khuluwi onamukuttho wa levi , khwakhaliha othene ale animwainini nloko nowarya n anamukuttho wira emuheleleke muluku mukuttho w eroho yaphentaka atthu othene ni yarumelaka , ntoko siralyawe yesu yowo .
sinagoga
khula muttetthe yahikhaia empa enlompiwa , yihaniwa sinagoga , memmo atthu yanithukumana khula esábadu. wira yiweke masu a muluku alempwe mbibliani n elavulelo y aheberi , khutaphuleliwaka n ilavulelo y arami yalavulaya atthu èlapo eyo .
owiriyana iwo masu a muluku wanalipiha atthu onwehererya mòpoli yalaiheriwaya .
mahiku àsumana , musinagoga mmo anamwane a mmittettheni yanixuttihiwa omusoma biblia .
malompelo a vatthokoni
solimalela n ikano sa nloko na isarayeli sanixuttihiwa vatthokoni . tithi aniholela malompelo vosisu , othana eriyari n uhiyu vamosá n amwar awe n an aya emùpuwelaka wahala a nloko na isarayeli ni sowopoliwa waya ni muluku .
iv . makhuru àtthu
atthu a nloko na isarayeli yanitthara edini emosaru , nto yanikawanyeya makhuru mwaha w enamuna y otthara edini yeyo .
masaduki wari muloko wapakiwe vanjenexa n anamukuttho òyerusalemu , awo yanikupali pahi ilivuru thanu sopacerya sa biblia ni yaphavela omusiveliha mwené mulupale òroma .
mafarisi yari awixuttihi a ikano , akina anamuteko òratta. akina anamatumiha , akina anamukuttho yakhala mmittettheni . othene aya yanlwanana wettela vomalela ikano sothene sa moise . yamukupali muluku pahi okhala mwené èlapo ya isarayeli . tivó vahatthunaya aroma . yanimulipelela mòpoli , atthuna orwa owomola aroma n utaphula nloko na isarayeli .
emutaphulelaka biblia , mafarisi yanixuttiha ikano sinjene , atthu satthunaya ottharaka wira ekhaleke owàrya , ehiraveke mikho .
azeloti yari atthu yahatthuna aroma , tivó yaniwanana mwitiho othukumanverya ikaruma s ekhotto wira yatuphele arom awo .
atthu a herodi yanimukhaliherya mwené owo ni yanipatthana n aroma wira ephwanyeke mirerelo .
asamariya yari axisulu aya atthu yakhumme khalai wasiria , khimakaka osamariya . yanikupali ilivuru thanu pahi sopacerya sa biblia . khiyatthunana n ayuda ni yanikhotta orowa oyerusalemu omukokhorela muluku , masi yanilompa omwako waya .
mmakhaleloni mw atthu awo , mwana a muluku nipuro xeni nithanlalyawe ?
muluku omuthanlenle mwan awe nipuro n alipa-ohawa . amurowenle mwali mmosá masikhini ògalileya. arumaka nlaikha gabriyeli onvekela wira akhale mai awe mòpoli . atthu yupuwelaka wira muluku akhala mpani mowarya oyerusalemu. nto owo ahikela mmirimani mwa mwali mmosá ahamusuwenle mulopwana .
ekhalelo eyo ya muluku eriyari y atthu ennitikiniha vanjene ni ti yorika osuwela n ankhili ahu , ela ephiro y omwamini yesu , mwana a muluku . ninnitthuna omusuwela ? vano nipajeryeke osoma ekwaha yanenli y okatekúmeno .
ephiro enttharihawe katekese ola amulaleyaka yesu
yesu onnixutta
yesu ti mugalileya . vakhiviru n iyakha miloko miraru akhala ogalileya w amalapo , elapo y amasikhini òthanyiwa yakhotta orumela .
oyariwa wawe ti ehapari enatteliha murima alipa-òhawa ni enalipiha makhuva , okhala wira owo ti mòpoli .
okhuma enamwane , ekumi awe ennilupatthiwa .
yohani mbatiza onimulokiherya yesu ephiro àlattulaka atthu orukunuxa murima .
yesu onisoneiha okhala ni murim awe wothene vamosá n atthu , abatiziwaka ni yohani . nsu na wirimu nnimulaleya yesu okhala mwana ophentexiwa .
eroho ya muluku enimuroiha yesu wothakoni . weiwo onilipiha ni onixintta wehereriwa .
yesu onlaleya omwene wa muluku ni onòniherya ni miteko sawe ni malikanyiho yesu ompacerya owirela sorera atthu òhawa . oniwomola asatana . onavoniha aretta . onilevelela itampi . oniwitthana awixutti awe alopwana n athiyana . onipaka n awo nloko nsyá nihintthara-tho ikano sakhaliha ipottha .
yesu oniwakiha atthu òthanyiwa ni yanyiheriwa okhala anamwikho , ntoko aretta , asamariya , amalapo , alipa-òliviha mpósito , anatampi . yesu onattittimiha ale yahòneliwa vatthu , ntoko anamwane , athiyana n atthu othene òwiyeviha .
yesu khantthara ikano sothene s ephattu . onavoniha aretta nihiku n asábadu , onivarana matata n anamakuttula , oniwakhelela ale yanyiheriwa okhala natampi ni onlya vamosá n awo , oniruma waphenta awanani , onakhaliha amusi awe ale anettela otthuna wa muluku .
awakihaka anamwikho òthanyiwa , àttittimihaka ale yahòneliwa vatthu ni ahittharaka ikano s ephattu . yesu onavirikanya makhulupale èdini ni èlapo .
miteko sorera sinvarawe siri ithonyeryo s omwene wa muluku , nto yesu onilaleya-tho oreriwa w alipa-òhawa ni malikanyiho ò mwene wa muluku .
yesu alyaka vamosá n atthu , onikuxa ephau , onimuxukhuru muluku. onnimeya , anakawela . amorelaka ikharari muttitthi w atthu yavoliwe etala , yesu onipuhuwiha iphau ni onatumererya awixutti awe wira yakhaliheryeke atthu movelavelani mwaya .
yesu onaruma alaleyi èhapari yorera
yesu ontthuna wira awixutti awe , alopwana n athiyana , elaleyeke vamosá n uwo omwene wa muluku , tivó vapajenryawe waruma orowa olaleya .
etteliwene murima , awixutti yahihokolowa walaleyaya ehapari yorera . yesu anitepa-tho otteliwa murima ni anattottopela atithi , okhala wira annavaha axikhani osuwela ehapari y omwene wa muluku . nto makhulupale èdini ni èlapo khansiveliwa ni yesu , tivó vantthunaya omwiva .
numalá ohihimuwa mokhwani onimwaruma-tho awixutti awe orowa owixuttiha atthu a maloko othene yàbatizaka .
winnuwa mowamini
wopaceryani atthu anjene yanimutthara yesu , nto axitokwene epaceryaka omulupattha , atthu anjene yahimunyanyala yupuwela wira yamotothiwa . tthiri atthu n awixutti a yesu. othene aya yanimulipelela mòpoli òwerya . tivó yesu vapajenryawe wona wira oholo arowa wiviwa , anakupali wira ephiro awe enivira vamwikimanyo .
yesu onikhalela nthiti olaleya omwene wa muluku ni onilakelela orowa oyerusalemu . awixutti animutthara yovaka . ekwah ela yesu khamphavela osuweliwa varyawe ni onalaka awixutti awe wira àlipiherye wamini . onakoha awo iraka : nyuwo , munihimya wira miyo ti pani ? , onimàliha epheyo , onittottopela wamini wa muthiyana avuva ephome , ni wamini wa jairo , mulupale èmpa y othukumana .
sokhumelela sinnoniherya ekumi ya yesu ni muteko awe
yesu khinre sorera pahi , nto awanenle omaliha ikhalelo sothene sihinaxariya ni sowakawanya atthu . vano aphavelaka omaliha ikhalelo iyo. ohivahererya ni ekumi awe : vaphiyalyawe oyerusalemu. murima w edini ni w elapo , ahimoroxa marotta mpani mwa muluku . ahiwomola alipa a marotta , ahiwirela atokwene wira : mw anawĩye . awo yonaka ovanyihaniwa marott aya n uwerya waya. yahilaihana omwiva yesu .
yesu opopihiwaka wiviwa , muthiyana mmosá ahimòttiha yesu makhura òwunkhela òrikarika , yesu ahimuttottopela iraka : oh òttiha makhura erutlhu aka ehakunve ovithiwa .
ahirapiha inawu s awixutti awe ni ahavaha nikano nimosá pahi : mphentaneke mu kina ni mukhw awe sisale miyo kophentalyakani .
yesu onivahererya vomalela , okhwa wawe n uhihimuwa
numalá olya n awixutti awe , yesu onnivariwa , onnilamuliwa ni onnikhomeliwa vamwikimanyo . owo ahira sorera okathi wothene w ekumi awe , ahixuttiha ekekhai , òmaliherya owòpola atthu ivahereryaka mmansawe . oholo w atokwene amopopiha , yesu t uklianle òroromeleya ni muteko awe , òkupali ohawa ni wiviwa ntoko mutthu ohitthenke .
ni ekumi awe yesu òsuweliha wira atthu khanopowa ewanaka ekhotto , khanopowa yakhaliheryaka atthu òwerya òhononeya murima , nnákhala khanopowa ettharaka edini ya ikano sinjene sintaphula mikho . mutthu onnopowa ivahereryaka ekumi awe n uphenta womalela .
akhomeliwene vamwikimanyo . yesu ohisuweliha okhala vekekhai mwanatamu ni vekekhai mwana a muluku ahimyaka molumo manli ala : nulumo n olevelela wavekelenlyawe ale yamwiva. ni nulumo no waroroniela atithi vomalela .
vamwikimanyo yesu ahikhuwela . khula okathi muluku onniwa okhuwela w atthu anihaxiwa ehitthenke . muluku ohlwa tho okhuwela wa yesu , khumuhihimuxa .
ohawa , okhwa n uhihimuwa wa yesu ti owakhulela wawe muluku atthu othene animukhuwelela ehaxiwaka . okhwa wa yesu n uhihimuwa wawe ti okhuma wa nanano ni womalela mwepotthani , t ovira mokhwani n ukela mwekumini .
tthiri yesu òvahererya ekumi awe wira anihokoloxeryeke omusuwela muluku ekekhai , wira anihokoloxeryeke watàna w axinna òmusi omosá wira awòpole atthu othene .
nsu nihipaka mutthu , khukhala ni hiyo
mwana a muluku isinre mutthu , ayariwaka mulaponi ohikhaliha mmosarú n atthu ònyoholiwa ni òpuheriwa . ame awe n atithi awe , maria ni yosefe , yahetta ekwaha yorakama ekhumaka onazarethi , ogalileya , erowaka obethelehemu , oyudeya , emwiwelelaka mwené mulupale òroma , arumme olempwa atthu othene .
amakampusi òthoiwa , anamwikho ni òhoneliwa vatthu , àvahiwa ehapari yotteliha murima y oyareliwa mòpoli .
makhulupale òyerusalemu yahukhuwasa yiwaka wira òkhala mutthu onrwa orukunuxa olumwenku , tivó yesu anari nlelo mwanamwane ahilupatthiwa , khutthyawihiwa .
oyariwa wa yesu , mwana a muluku n a maria , òmaliherya natiri muluku àmanenlyawe atthu . vano othene anrowa omusuwela vomalela muluku èkekhai .
makhalelo ahu
atthu othene annira : ti mwanene muluku onivahale mwan ola munlokoni mwahu . hatá minepa s amus ihu sinnitthapela oyariwa wa mwan owo , sinnareriha axitithi awe vatthokoni .
ehapari yorera
mahiku awo , augusto , mwené mulupale òroma , ahiruma olempwa atthu othene a mulaponi . olempwa iwo wopacerya wiriwe anari kirino guvernatoro òsiria . atthu othene yanirowa olempwa , khula mutthu muttetthe wa nloko nawe .
nananoru , vamosa ni nlaikha nlo , wahikhumelela-tho muttitthi wa malaikha a wirimu , yamuttottopela muluku , yiraka : avuwihiwe muluku wirimu : vathi-va evahiwe murettele atthu onaphentawe .
malaikha yahivenya vale erowaka wirimu : vano amakampusi yahihimeryana yaworu wira : naso nrowé obethelehemu , nawehe itthu sikhumelenle , seiyo apwiya ansuwelihalyaya .
tthiri yahirowasa vowakuveya , khumphwanya maria ni yosefe ni mwana ataleliwene munikulani . vamonalyaya , yahilaleya itthu sahimeriwaya sa mwan ole . othene ale yaiwa sahimyaya amakampusi , yanitikinihiwa . vano maria anisuka itthu iya sothene , atthokelelaka mmurimani mwawe .
amakampusi yahihokolowela wakhumalyaya , enanvuwiha muluku , emuttottopelaka mwaha wa sothene sonalyaya ni saiwalyaya , ntoko salal èriwaya .
murima wa katekese
muluku ahipaka mwanamwane wira akhaleke vamosá ni hiyo .
etthu xeni ennihimeryaya yosom ela ? molumwenkuni mothene exeni ekhumelenle n uyariwa wa yesu ?
yesu oyariwé ni maria harusi obethelehemu. ntoko nlaikha gabriyeli samuhimenryawe . oyariwé munsisini. khwataleliwa munikulani , mana maria ni yosefe khiyàphwannye opuro mmawani . oyareliwé owòpola atthu othene eyariwe othoiwene .
amakampusi ti yapajenrye olal èriwa wira àyareliwa mòpoli aya .
awo yahithanyiwa , mana mwaha wa muteko aya khiyàwerya orowa olompa mpani mwa muluku oyerusalemu , yanirava mwikho. khiyananara elipelelaka inama . yesu . mwana a muluku ahisuweliha òpacerya wene mwa yawo . tivó yahitteliwa murima vanjene .
n uyariwa wa yesu . muluku t opajenryawe okhala ni hiyo , òneyaka ntoko mutthu . ohiyeviha ayariwaka nipuro nohawa , wira alipa-òthoiwa ewerye omwattamela . okhala wira muluku mwanene ohipaka mulipa-òthoiwa , khavo-tho ontthuna wuliwa muru mwaha w okhala òthoiwa , khavo-tho ontthuna omuthanya .
khula eyakha , nihiku nanamiloko mili ni mathanu na mweri wanamuloko ni mili , akristu a ilapo sothene annira efesta y oyariwa wa yesu . efesta eyo ennihaniwa natali .
mwana a muluku òyariwa ntoko mwanatamu , khwikhaliha munn ihu , owo ti muluku onkhala ni hiyo. wira atthu othene ekhaleke ana a muluku . naminiki molumo anrowawe onihimerya , nimuttharaka , yesu onniyariwa mmurimani mwahu ni mmakhaleloni mwahu .
ovekela
vamosá n amakampusi , nimuxukhuruku muluku mwaha w oniphenta wawe wulupale , anivahaka mwan awe mmosene , wira anòpole
ovanela ni olehana
hiyo nnimwakhela sai yesu mmakhaleloni mwahu ?
vaté vahu nniwakhela sai anamwane alipa-òthoiwa , alipa a mukwaha n ale ahirina empa ?
okhuma oyariwa wawe , yesu ohàthanla ale yahòneliwa vatthu , wira awulihe muru atthu òwerya . eriyari ahu ahavo anthanyiwa mwaha w okhala amwavano , mwaha w othoiwa waya walá mwaha wa muteko aya ?
amakampusi yahalalèrya atthu othene itthu sahimeriwaya sa mwan &amp; amp ; amp ; apos ; ole . niwoniherye sai atthu othene , wira yesu kristu ti mòpoli onkhala ni hiyo ?
nisukeke mmurimani mwahu
yesu ti mwana a muluku , orummwe n atithi , wira akhale mòpoli àtthu othene .
yowo ori vekekhai muluku ni vekekhai mutthu .
oyara wisopola !
makhalelo ahu
ehapari yorera
asuweli ale varowalyaya , nlaikha n apwiya nahimukhumelela yosefe molohani , khumuhimerya wira : nvenyé , mmukuxe mwana n ame awe , mutthyawele wejitu . mwakhaleke weiwo mpakha miyo wohimeryani , mana herodi onrowa omphavela mwana , wira amwive .
vakhwiyawe herodi , nlaikha n apwiya nahimukhumelela yosefe molohani wejitu , khumuhimerya wira : nvenyé , mmukuxe mwana n ami awe , muhokolowele elapo ya isarayeli : tthiri , ale yaphavela omwiva mwana àkhwasa .
yosefe ahivenya , ahimukuxa mwana n ame awe , khuhokolowela elapo ya isarayeli .
mwalokiherye ephiro apwiya
yohani mbatiza ari mwana a zakariya , ari namukuttho . yohani uwo aniwerya okhala namukuttho akelaka opuro w atithi awe , nto khatthunne ni ahirowa wothakoni olompa . numalá ahirowa omuró yordani .
yesu avekelaka obatiziwa ni yohani , ohòniherya okupali vamosá ni yowo wira atthu othene a isarayeli yahana orukunnxa makhalelo axa . yesu mmansawe orukunnxa makhalelo awe : onahiya amusi awe onazarethi ni muteko awe w okalapintero , ombatiziwa ni yohani ni onrowa wotakhoni . wei wo onithanla osikhini aroromelaka pahi masu àtithi .
yesu òkhotta wehererya wikhaliha mulupale wavikana atthu owiyeviha , ti siso onattemulelihawe atthu ephiro yo winmtwa wekekhai ni wopoliwa womalela .
yohani ni yesu , owanli aya , annalattula atthu orukunnxa murima wira yattittimiheke ale ohòneliwa vatthu , ònyoholiwa mwaha wa makhalelo aya . yesu ni mwettelo awe onisuweliha wira maluku onkhala vamosá n ale ahinòneliwa vatthu mohawani mwaya ni onniwopola .
makhalelo ahu
ehapari yorera
opacerya w ehapari yorera ya yesu kristu , mwana a muluku . profeta yesaya òlepa wira : mwiwe : kinomuruma murumeyi aka oholo wanyu , wira alokihe ephiro enrowanyu ovira . nsu na mutthu ninnikhuwela mothakoni , wira : mwaiokiherye ephiro apwiya : mòkolole mittala saya .
siso yohani mbatiza ahikhumelela mothakoni , alaleyaka wira : murukunuxe murima , mbatiziwe , wira muleveleliwe sottheka sanyu . atthu othene èlapo y oyudeya ni òyerusalemu yanrowa wa yowo : yanibatiziwa ni yowo mmuró yordani , ehimyaka sottheka saya .
yohani àwara ikuwo sa manri àkamelo , átthuka eyunu awe ni musako w esapala ; àkhura misope ni àlya oravo wa mutakhwani . owo anilaleya wira : ottuli waka onimorwa mukina òwerya okivikana miyo : miyo nkimphwanela omuramela n utaphula mikhoyi sa ixapattho sawe . miyo kihobatizani ni màsi : vano owo onimobatizani mwa eroho yowarya .
murima wa katekese
ninnitthaneliwa ohiya ephiro yotakhala wira netteke nimuttharaka yesu .
yohani ti profeta orummwe ni muluku oreriha ephiro y apwiya alattulelaka atthu othene ottharuwa itampi saya ni ohiya iphiro sotakhala wira ehetteké mahala . molumo awe anlikana ni molumo a mutth ule emenxe ekaro , mana oholo ephiro yahihononeya .
atthu othene anniphavela ekumi : sothene sinirahu , hatá sotakhala , ninnira niroromelaka ophwanya ekumi . othene ninnetta niphavelaka ekumi . yohani òmuhimya yesu wira ti ephiro y ekumi .
murukunuxe murima , mbatiziwe , wira muleveleliwe sottheka sanyu . orukunuxa murima ti wira ntoko siralyawe mwanene ekaro varukunuwalyawe , ahiyaka ephiro yahavireya .
orukunuxa murima ti orukunuxa mwettelo n umuroromela muluku , onniphenta ni onnivaha ekumi , niphavelaka osuwela n utthara mahiku othene iphiro sawe , hatá sikhalaka sovirikana ni sawihu .
ovekela
apwiya !
nyuwo mokithonyerya iphiro siniroiha wekumini : mukhalaka ni miyo , munnikitteliha murima vanjene ; kikhalaka ni nyuwo , kinnipuha mahiku othene .
ovanela ni olehana
atthu a isarayeli yanwehererya mòpoli . hiyo ninniphavela wopoliwa ? nòpoliwaka wa exeni ?
niphavelexaka sorera sa vathí-va pahi nihakhaliheryaka akhw ihu òthoiwa , ninnmutthara yesu ? ninnikupali wira nahi rukunuxe murima , khinnitthara ephiro yorera ?
paulo murummwa òlepa molumo ala : itthu sothene sònalyaka ntoko oreriwa , vano kinona okhala ethiru vanmithoni va kristu . sorera sothene sa vathi kinona wira sinokihonona . etthu endna ka yulupalexa t omusuwela yesu kristu pwiy aka . mwaha wa yowo , itthu sothene korihela osalani , kònaka seiyo ntoko ikokhola , wira kimphwanye kristu , kiphwanyiwe mwa yowo .
ehako , ikoma sotakhala , majini , eyotto , orapa mwakha , ohapaliwa , ophavelexa okhalana sothene sinònahu : nnolikanana opweteiwa itthu iya sothene wira nimusuwele yesu ?
nisukeke mmurimani mwahu
mwixutti a yesu t ule onimphwanya yesu ni onimusuwela wira ti mòpoli awe .
yotakhala khintthimakeliwa !
makhalelo ahu
arlete ni jeronimo athelanne khalai , anettela edini y ephattu . okathi mukina mukhulukana mmosá ahirowa mmuttettheni mwaya .
atthu othene a muttetthe yowo yahirowa okumana ni mukulukhan owo wira àpophele murette wa nikusaku walá w ebarakha , masi akristu khiyàronwe .
jeronimo ahokolowaka wa mukhulukana , ahitikinihiwa , khuvira wa mukristu aharonwe , khumukoha wira : nyuwo xeni muhalaka ohirowa ? muroromenle-ni ?
mukrist uwo ahakhula wira : hiyo akristu nokhalana mulupal ihu yesu kristu onimuroromelahu , yowo pahi t urina owerya w owòpola atthu othene . tivó hiyo vahinòvahu etthu ntoko eyo .
jerónimo ahimukoha-tho wira : hiyo nniwerya sai okela edin iyo ?
mukrist uwo ahakhula wira : edini ahu khenimukhotta mutthu , enniwakhelela atthu othene amphavela omusuwela n umwiwelela yesu kristu ni soruma sawe , vano-nto yatthuna obatiziwa wira yiwananeke n axinna akina , annipacerya wetta okomunidade ni omwettela katekese .
jeronimo n amwar awe arlete yahisiveliwa ni molumo awo , khutthuna okhala akristu n uvekela obatizo . vavinryaya okathi munjene yiwaka masu a muluku. yahirukunuxa murima , ehiyaka itthu sohiloka s ephattu . nihiku nabatiziwaya yahona wira yari ana a muluku n axinna àtthu othene , khutteliwa murima vanjene .
ehapari yorera
mahiku ene yawo , yesu ahivenya onazarethi , ogalileya , khurowa obatiziwa ni yohani mmuró yordani . okathi wakhumawe mmàsini , ahòna erimu ehuleiyene ni eroho emukhuruwelaka yowo ntoko epomba . vano nahiwanyeya nsu nikhumaka wirimu , nihimyaka wira : nyuwo mwá mwan aka onimphentexaka , miyo kosiveliwa ninyuwo .
murima wa katekese
akristu animwamini yesu , enamwettela , annikhaliha axinna àtthu othene , anniwakhelela ni annakhaliherya .
exeni yesu ahalaka otthuna obatiziwa ? .
atthu yarowa obatiziwa ni yohani t ale yakupali okhala anatampi , ntoko alipa-òliviha mpósito , anamuttompe n anakhotto . yohani anahimerya wira : ole orina malaya manli anvaheke nimosa mukhw awe ohirina . ole orina yolya àkawele ale ahirina .
yohani anahimerya alipa-òliviha mpósito wira : muhilivihé ovikana sirummwanyu .
anahimerya anakhotto wira : muhimuhaxé mutthu . muhimotheryé mutthu . nvileleke ni musurukhu onakhelanyu .
yesu muluku , kharina etampi , nto ohiyeviha atakanelaka n anatampi yabatiziwa ehimyaka sottheka saya . yesu òtthuna obatiziwa wira akhaleke vamosá n atthu othene anttharuwa itampi saya .
siso sakenlyawe mmàsini abatiziwaka , siso-tho òhèhereiwa n uhawa amwiwelelaka muluku ni àphentaka anatampi , ahuleliwawe muru owirela axinn awe , wira awòpole motthekani mwaya .
mwaha w okhalihana yesu n atthu othene , erimu ennihuleya , eroho yowarya ennikhuruwa ni nsu nowiwanyeya nnihimya wira : nyuwo mwá mwan aka onimphentexaka ! mwa yesu onkhala vamosá ni hiyo , atithi annòniherya waphenta waya atthu othene , ehimuthanlaka mutthu .
onimutthara yesu , khanisona okhala naxariya , khananyokha atthu akina .
onnisuwela okhala natampi , anattharuwa , siso onnikhala vamosá n atthu othene .
ovekela
ninnoxukhuruni , muluku ,
tithi ni mwana ni eroho yowarya , mana munninònela othunku hiyo anatampi , munninitthana wira nikhalé an inyu n axinna mukina ni mukhw awe .
avuwihiwe muluku , tithi ni mwana ni eroho yowarya .
ovanela ni olehana
etthu iralyawe jeronimo n arlete ennupuxerya-ni ?
hiyo nipajenrye saí okela nloko nla n akristu ?
exeni yakhumelenle okathi wabatiziwawe yesu ?
makhalelo ahu vatthokoni , mmutekoni mmuttettheni ekhaleke owi sai wira noniherye okhala ana òphenteya a muluku ni anamona a yesu kristu ?
nisukeke mmurimani mwahu
yesu ti mwana a muluku , orwiye okhala vamosá ni hiyo anatampi , wira anòpole .
namuku onalaka ompakawe !
makhalelo ahu
aberlinda n albisto athelanne mukereja ; amusi aya nlelo anettela edini y ephattu . aberlinda annihaxiwa n amusi aya mwaha w okhala mukristu : mwan aya awereiwaka , amusi antthuna wira arowaniweke w akhulukana , ohiya oxipiritali .
yamalá ohatta ipyó sa mmatta , amusi awo annimukhanyererya albisto wavaha musurukhu n ikuwo n itthu sikina . siso albisto , imara sikina , onnitumiha yolya yothene , wira aphwanyé musurukhu w othumela itthu iye sinvekeliwawe n amusi aya amwar awe . vano anamwane annivoliwa etala eyakha yothene .
imara sinjene an aya aberlinda anniwereiwa , khihiyà werya waroiha oxipiritali mwaha w owova amusi , masi okathi mukina anniminyalela , khwarowana oxipiritali .
etthoko ela y akristu enikhaliwa ni maxankiho manjene , masi òwanli aya annikhaliheryana . tivó imara sikina aniweryaya oxintta wòva , khiyakhaliha etthoko aya .
ehapari yorera
oholo waya , eroho yahimurowana yesu wothakoni , wira èhereriwe ni satana . weiwo ahitthuka mahiku miloko mixexe , othana n uhiyu ahilyaka etthu : numalá , ahivoliwa etala . vano mulipa-òmwehererya ahimurwela , khumwirela :
nyuwo , mwàri mwana a muluku , murume maluku ala othatuwa , ekhalé ephau .
nto yesu ahimwakhula wira : volempwa wira : khahiyó n iphauru pahi mutthu t onkhalawe mukumi , nto ni khula nulumo ninkhuma mwano mwa muluku .
vano satana ahimurowana yesu oyerusalemu , muttetthe wowarya , ahinweliha nipuro norekamexa n empa ya muluku , khumwirela :
nyuwo , mwàri mwana a muluku , mutuphele vathi vale . tthiri volempwa wira : muluku onimorumihelani malaikh awe : awo animokaphulani mmatatani mwaya , wira inawu sanyu sihivulalé vanlukuni .
yesu ahimwakhula wira : volempwa-tho wira : muhapajé apwiya muluku anyu .
vano-tho , satana ahinweliha yesu vasulu vamwako worekamexa , ahimòniherya omwene wothene wa mulaponi n uvuwa waya , khumwirela : kinimovahani itthu iye sothene , mwakikokhorelaru .
vano yesu ahimwirela : khuma va , satana , mana volempwa wira : mwakokhorele apwiya muluku anyu , yawo pahi mwattittimihe .
vano satana ahimuhiya , khurowa . nananoru malaikha a muluku yahirwa , enamurumela yesu .
murima wa katekese
omwamini yesu , t oxintta sotakhala , mwaha w olompa ni masu a muluku .
ntoko aberlinda n albisto ni hiyo-tho nnukhuliwa ni maxankiho manjene mwaha wa solimalela s ephattu ahu ni mwaha wa itthu sa nanano sinnikhumelela . nithanleke sai ephiro yorera ?
yesu ònithonyerya ephiro mana ahèhereriwa ntoko hiyo mwa sothene , nto khatthenke .
vabatiziwawe ahisareya eroho yowarya , nto ari mutthu ntoko hiyo , ahana otthokelela n umulompa muluku tithi awe , wira athanleke ephiro y owopola atthu . tivó eroho yowarya vamurowannyawe yesu wothakoni , nipuro nomàleleya , wira akhaleke n atithi . yawo pahi t ohakalala wawe n utteliwa wawe murima .
ehereriwaka n etala ahilipiha waroromela atithi .
satana ahimwehererya yesu wisoniherya w atthu n uwerya wawe w omuluku . tthiri yesu àniwerya opaka mitikiniho wira atthu emusuwele okhala mwana a muluku , emwiweleleke emovaka .
yesu khatthunne opaka etthu n uwerya warinawe ntoko muluku , wira àkupalihe atthu omutthara . yesu anaphenta atithi awe , vano anisuwela wira awo khantthuna woviwa , masi ophentiwa .
satana namakawanya , nawothe , onnimotherya muluku , àhimeryaka atthu wira : muluku onnotthulamelani , onnonyokhani !
atlhu anotothiwa , khanimuroromela lho muluku , annova okhala otakhaliwa pahi. annupuwela oloiwa n akhw aya , anniphavela wopowa n itthu sa vathi-va ntoko ehako. mihakhu , owerya ni wisona . siso anniwana mukina ni mukhw awe ephavelaka oxinttana .
yesu òxintta wehereriwa n itampi. ohàmini vanjene ophentexiwa n atithi. tivó vàphentalyawe atthu olhene , hatá ale yamukhontte .
yesu ònixuttiha omuroromela muluku ni murim ahu wothene : yowo tith ihu onniphentexa . khivo elthu eniwerya onimwalanyiha n uphenta wa muluku , omphwanyahu mwa yesu kristu pwiy ahu . nwehereryeke , mulompeke , wira muhimoré mwehereriwaka .
ovekela
tith ihu muri wirimu !
muhinihiye omora nèhereriwaka ; vano munakiherye sotakhala .
ovanela ni olehana
yesu ahikhala wothakoni alompaka ni ehereriwaka ni satana . hiyo nnimutthara yesu. khula mutthu alompaka mekhawe wira eroho yowarya emusuwelihe ephiro entthunawe othanla ?
wehereriwa xeni omphwanyexahu mmwetteloni mwahu ?
yesu hatá ahawaka etala , ahamini ophentiwa ni muluku , tithi awe , amuhimenrye wira : nyuwo mwá mwan aka onimphente xaka . hiyo ninnamini wira muluku onniniphenta hatá mohawani ?
yesu mwana a muluku. n uwerya wawe khaiphwanyihale itthu sorera mmansawe . hiyo vatthokoni , mmitekoni. mulaponi ninnopopiha n uwerya wahu wira akhw ihu eniweleleke ?
yesu khamukokhorenle satana wira aphwanye mihakhu sothene sa vathi . hiyo nnira sai wira niphwanyeke mihakhu simphavelahu ? nothaka , niwakhaka akhw ihu mihakhu saya , nitumihaka ni niwuryaka sohapala n isuruma , niraruwaka , nathepvaka akhw ihu , niwopopihaka , niwivaka ?
nisukeke mmurimani mwahu
yesu mutthu musyá , khòtothiwe ni satana , nnákhala khikuxerenrye , mana omuroromela muluku tithi .
winiwa murima , yokhala wiwalyawe !
makhalelo ahu
ehantisi ennihimerya wira havara ahiraulupattha namuttoro . owo , ahanlene vakhani ovariwa , ahinela mmàsini a muró mulupale , inyaka sawe pahi ti sòneya vasulu va màsi . havara òna ntoko sari miri sapuruliwa ni màsi , khuhiya omutthara namuttor owo .
ehapari yorera
vatthukeliwawe yohani mbatiza , yesu ahirowa ogalileya , analaleya ehapari yorera ya muluku , ìraka : okathi wophiya : omwene wa muluku ori vakhiviru . murukunuxe mirima sanyu , mwamini ehapari yorera .
aviraka muxerexere mw ephareya y ogalileya , yesu ahiwona atothi a ihopa anli , yarihela ntthavi naya mmàsini , ari simoni n andreya , munn awe simoni uwo . yesu ahiwirela , mukitthareke : kinimokhalihani atothi àtthu .
vohilekela , awo yahihiyasa matthavi aya , khumuttharaka yesu .
avikanaka vakhani , yesu ahimona yakobo ni yohani , yari ana a zebedeyo . awo-tho yari mukalawani , elokihasaka matthavi aya . yesu ahiwihana . nananoru , yahahiya atithi aya mukalawani vamosá n anamuteko aya , khumutthara yesu .
murima wa katekese
onwiriyana yesu n omutthara ti wattittimihaka atthu othene volikana n ixariya ni watàna .
yohani mbatiza àtthukeliwe ni àiveliwe mwaha w ompwapwela mwené herodi amuthenle herodiya , mwara a munn awe , ni mwaha wa sonanara sothene siralyawe .
okathi wa yesu , atthu a isarayeli yanilipelela vanjene omwene owo , muluku awopolaka atthu awe. ntoko siralyawe khalai awopolaka ale yari mwepotthani wejitu .
vano yesu onnihimya wira omwene wa muluku ni wopoliwa w atthu onipacerya wa itthu sinrowawe opaka ni wixuttiha . muteko wa yesu t olaleya ni okhaliha omwene wa muluku vakhiviru n atthu. wira mmakhaleloni mwaya ekhaleke exariya , murettele n uphenta . yesu onnalattula atthu othene okela n uvarela muteko omwene owo. onniwixuttiha-tho olompa ehimyaka wira : tith ihu , omwene anyu onrwele hiyo .
akristu othene ntoko awixutti a yesu annihaneliwa ovarela muteko omwene ola wa muluku .
ovekela
tith ihu muri wirimu !
omwen anyu w exariya , wa murettele ni w ophenta onrwele hiyo .
ovanela ni olehana
omwene wa muluku exeni ? enamuna xeni entthunahu ottemulela omwene wa muluku nihikhalaka ntoko havara awehexexaka inyaka pahi ?
makhalelo àtthu mulaponi ekhaleke sai wira omwene wa muluku , winnuweke ?
nosuwela etthu envekelahu namulompaka omwen &amp; amp ; amp ; apos ; anyu onrwele hiyo ?
hiyo ninnisuwela wira , nivarelaka muteko omwene wa muluku , enkhweleya owanela omaliha sotakhala ni sohixariya siniriwa mulaponi , hatá nihawaka n ulupatthiwa ?
nisukeke mmurimani mwahu
ottemulela omwene wa muluku ti wamini wira atithi anniniphenta , ni t okhala axinna , nettelaka exariya ni murettele .
nanwurya oholo ahòkhwa ntthona !
itthu sinvila siri mmatatani !
yesu òkhala vamosá n atthu òhawa
iretta sinjene sinkhumelela mwaha w ohilya sana ni mwaha wa miteko sowoma . othanyiwa ni wova waninjererya iretta . atthu y ànyiherya wira iretta sari ehukhumu ya muluku mulattu wa sottheka sa muretta walá s amusi awe avinre . alipa-òrakala , alipa-òhòna , anamakuttula , othene aya yanyiheriwa okhala anamwikho .
mwaha w ohawa vanjene , atthu akina khiyàrina-tho nrororneio , yanivahuwa ni yanisiriha itthu sohiloka ni sowuliha muru . yanona ovariwa ni malaikha ònanara , mupuwelo ola wotakhala wanahaxa , khiyòjela witaphula .
aretta yarwa okumana ni yesu , enavona , yanoniherya wira muluku mwanene ekumi ari ni yawo , khwalevelela .
yesu anakhaliherya atthu othene wamini wira muluku , tithi a ikharari , onnisuwela ohawa w an awe othene ni onkhala ni yawo . muluku , khavo ommurihelawe osalani .
makhalelo ahu
etthoko emosá y akristu yahayara an aya anli , khwabatiziha . othene aya yanetta okapela . ekelelaka oholo , amam aya yahivariwa ni jini. khwineliwa ni khupakeliwa exilompiwa . tivó mam owo vahiyalyawe wetta okapela , khuhala yettaka amwann awe n an awe .
ehapari yorera
yesu n awixutti awe ahiphiya okafarnawu , nihiku n asabadu ahikela mpani mothukumana , yihaniwa sinagoga , aniwixuttiha atthu , othene wanatikiniha mwixuttiho awe , mana axuttiha ntoko mwanene , khahiyó ntoko awixuttihi a ikano .
vano , ahikhala-mo mulopwana avariwe ni nlaikha nonanara . nlaikha nlo nonanara nahikhuwela , nìraka : yesu munazarethi , murina-ni nyuwo ni hiyo ? murwenle onipwetexa ? miyo kinnosuwelani : nyuwo mwá mwana a muluku .
yesu ahiruma nlaikha nlo nonanara n ikuru , ìraka : omàle wé , omuhiye mutth uwo .
vano nlaikha nlo nonanara nahimuthukumeliha mulopwan owo n ikuru , nahikhuwela vanjene , khumuhiya .
atthu othene yahitikinihiwa vanjene , khukohanasa , yiraka : exen ila ? ola mwixuttiho wa nanano , onlriwa n uwerya wa mwanene ! owo onniruma hatá malaikha , khlyamwiwelela .
nananoru ovuwa wawe wahimwarela mapuro othene èlapo y ogalileya .
murima wa katekese
yesu khanova ni onninikumiha mwepotthani , anakiheryaka owerya wa sotakhala .
yesu ahikela mpani mothukumana , khupacerya wixuttiha : khula ettiminku vanthukumanahu okereja , ti yesu yowo onnixuttiha-tho wira othene n axinna . muluku tith ihu , onniniphenta. onkhala ni hiyo .
yesu axuttiha ntoko mwanene , khahiyó ntoko awixuttihi a ikano : awixuttihi awo yanihimya ni yanitaphulela ikano sa moise . yesu anivanyiha ni aninjererya ikano iyo àhimeryaka atthu wira : muhiwa ele ehimmwe wira : mumphenteke mukhw inyu , mmunyokheke nwanan inyu . nto miyo kinol èlani wira : mwaphenteke awanan inyu . mwavekeleleke ale anolupatthani . siso munokhala ana àtith inyu ari wirimu .
okhala wira muluku mwanene ahimulavuliha moise , yesu awerya sai ovanyiha ikano seiyo ni wunjererya ?
ovekela
apwiya !
mwixuttiho anyu ti wosiva mwano mwaka , ovikana yolya yosivexa walá oravo !
atakhali àkithipela nlitti : masi miyo nkihapunwe iphiro sanyu .
soruma sanyu ti muhakhu aka wa mahiku othene : seiyo sinnikitteliha murima .
ovanela ni olehana
itthu sonanara siri mmurimani mwahu pì sivi ?
sinkhala sai mirima s akristu ale ahiniwanana n akhw aya ni ahiniwiriyana masu mahiku àttiminku ?
nikhalaka òkawanyeya n uwanawana ninnamini oniphenta wawe muluku ?
nlaikha nonanara nanimusuwela yesu tivó vamutthyawalyaya . hiyo nimphavela omusuwela yesu wira nireke xeni ?
yorera xeni enirahu enòniherya wira nnimutthara yesu ?
nisukeke mmurimani mwahu
yesu ti nsu noweryexa na muluku , ninnikhaliha ana a muluku ni ninnakiherya ikuru sa satana .
nsuwa n òpaka , mweri khunàrya !
makhalelo ahu
asira anova vanjene orowa ottaiwene , ame awe ehikhanle , masi khumwiwelela patiri , amuhimenrye wira arowa ovona .
vaviralyaya isumana pili , medik owo ahihokolowela okarapira amuruhaka asira avonnene . vakhuruwalyawe mukaroni , ahirowa wa patiri . vamphwanyalyawe , ahitaphula nifutta nawe. ahikumiha enika emosa ni mukatthe , khumeya , khunvaha patiri vomuxukhuru mana ahivona .
ehapari yorera
vano yesu ahiwakhula wira : nrowé okinaku , mittetthe sowattamela , wira weiwo-tho kalaleye ehapari yorera p itthu kirwenlyaka yeyo .
khwettetta elapo yothene y ogalileya , alaleyaka mpani mothukumana , òmolaka malaikha ònanara .
murima wa katekese
yesu onvenle ovoniha , wòpola , ni onivaha ikuru s oxinttana iretta .
khatthuniherya malaikh awo olavula : xeni yesu akhottiheryaka malaikha ònanara olavula ? mukhulukana onnisiveliwa wira muteko awe olaleiwe vosuweliwa . nto yesu khatthunne osuweliwa okhala mukhulukana mulupale , àtthunne , khakhottiherya malaikh awo olavula . yesu ahavoniha aretta wira òniherye wamorela wawe muluku ikharari atthu othene anihawa . yesu omphavela wira hiyo nimalamalihe ohawa wothene . ephiro enihiyenryawe ti mwettelo awe ni molumo awe .
ovekela
apwiya yesu nyuwo mwawirenle atthu sorera , mwanavoniha aretta , nvahe ekumi erutthu ahu , nvahe-tho ikuru eroho ahu , wira nawereiwaka nivoneke .
ovanela ni olehana
nakhaliheriwaka ninnisuwela oxukhuru ? apiyamwan awo n asira yinre-ni ?
namalá olompa okapela ettiminku , owani nnira exení ? yesu numalá olompa , ìrale-ní ?
yesu vamanlyawe olompa mpani mothukumana ahirowa wavoniha aretta . hiyo namala owiriyana masu a muluku , nnoniherya sai molumo yiwalyahu ?
ehapari xeni yorera yesu alaleyawe àvonihaka aretta ?
yesu aphwanya vai ikuru s olaleya ehapari yorera ?
makhalelo ahu
hassani mwaná òrera orina iyakha pili . ame awe nattottó . atithi awe khansuweliwa . nihiku nimosa ame awe yahithipa nlitti , yahimuhwela , khuhiya murú pahi otá . mutthu mmosa ahimuttemulela , ahimukuxa , khunvahererya irima oxipiritali .
irima vamulonlyawe , ahavekela akristu wira etthoko emosa emuliuweke mwanamwane ole . animadore a parókia ahimurowana owannyawe . vano okhala wira kharerena anamwane . hassani ahipacerya ohawa . etthoko ekina nlelo yaharina mwana. yahivahererya omukhapelela , siso hassani ohaphwanya amama n apapa animuhuwa n umphenta valupale ntoko mwan aya òmuyara .
ehapari yorera
yesu ahiruheliwa anamwane wira akwannye . vano awixutti awe yahapwapwela atthu yàruha anamwane ale . yesu , ònaka etthu ila , ahinanariwa n awixutti awe , khwahimerya wira : mwahiye anamwane ekirwele miyo . muhakhottiheryé , mana omwene wa muluku ti wawaya ale ari ntoko axinamwane ala . kinolèlani ekhweli wira : ole ohinakhelela omwene wa muluku ntoko mwanamwane , khanwerya okela momweneni memmo . numalá , ahakuxa anamwane ale mmatatani , khwareriha , awixatheryaka matata .
murima wa katekese
yesu onnixuttiha wattittimiha anamwane ni owakhela vatthokoni , munlokoni mw akristu ni mulaponi .
okathi wa yesu anamwane khiyòneliwa vatthu. khiyahiyó atthu khiyàkhapeleliwa walá khiyàpuha mirerelo s atthu . anamwane yàri a tithi mutthu. ntoko athiyana sakhalaya a mwann ava n ipottha sakhalaya sa mwanene . mwanamwane amwirela yotakhala mutthu , tithi awe t aliva . ikwasuni n athiyana anamukhweli yanihawa vanjene mwaha wohikhalana òwakiha .
makhulupale khiyàtthuniherya anamwane othwela vakhiviru vaya .
yesu òrukunuxa makhalelo ala othanyiwa anamwane . yesu ahakhuparela anamwane , khwareriha , ni òhimya-tho wira : omwene wa muluku ti wawaya ale ari ntoko axinamwane ala .
okhuma erupaliwakaru , anamwane ankhala vekekhai atthu , ana a muluku , aihaneliwa ekumi yohimala . muluku ori tithi aya òrera murima ni musuweli , onnakhapelela othene ovikana siniraya axitithi aya ayanre . murerelo w anamwane ti okhala atthu a muluku onaphenta , awo annakhela mahala sovaha sothene mwa yowo .
yesu onnalattula atthu othene wattittimiha ni wakhapelela anamwane ntoko satthunaya omwakhela yesu yowo , mòpoli aya . onnalattula-tho atthu othene omuroromela muluku ntoko anamwane sinaroromelaya aximam aya ni wihiya yettihiwaka ni yowo .
otakhala murima w atthu alupale omphavela ophwanya sothene n ikuru saya , emuhiyaka muluku , ntoko siralyawe adamu . yesu òhimya wira : khavo oniwerya wona omwene wa muluku , ahivariwe-tho vasyá .
molumwenkuni-mu sinnikhuma ikhotto , mana khula mutthu omphavela ophwanya itthu sothene n ikuru sawe ni waruma akhw awe .
omwene wa muluku ti wawaya ale anàkhela sothene wa muluku tithi , ntoko axinamwane . tivó vansuwelaya okawana n atthu othene mana t axinn aya .
ovekela
apwiya muluku aka , vayariwaka , ti nyuwo mukikelinhe molumwenkuni-mu ti nyuwo mukipwehale mmatatani mw ame aka , wira kisukiwe .
vayariwaka , ti nyuwo muyareliwe : okhuma oyariwa wene , nyuwo mwá muluku aka .
ovanela ni olehana
yesu ònixuttiha walompa atithi ari wirimu . ninnalompa atithi awo nitteliwaka murima naroromelaka ntoko sinirawe mwanamwane mmatatani mw ame awe ?
ninnamini wira ekumi ahu yothene nimphwanya wa muluku tithi onnisuka ?
nnimukhotta sai satana onnererya wira nihimuroromeleke muluku , nalokihaka makhalelo èkumi ahu ?
ninnasuwela anamwane òhawa ntoko hassani ? nireke exem n anamwane siso ?
nnàlela sai anamwane ? vatthokoni omusuka mwana mwankhani , muteko w apapa n amama. walá ti w amama pahi ? nàlela niwopopihaka ni nahukhumuku pahi ? yesu atthuna wira-ní ?
niwakhelela sai anamwane vanlokoni v akristu ? ninninvahererya muluku mwana oyariwa nanano ntoko siryava mmalompekmi ?
epajervaka winnuwa an ihu annilompa vamosá ni hiyo , walá ankhala otá erukuneyaka pahi ?
hiyo n àlupale , sihavo sorera sinnixuttihaya anamwane ?
nisukeke mmurimani mwahu
khula mwana ti ovaha wa muluku okhuma erukulu ene . ekumi yothene y atthu ti yorerihiwa ni muluku .
anamwane muthoté !
makhalelo ahu
mutthu ahàkhanle namakuttula , khaphiya iwo . patiri pahi t aphiya wira aheleleke mukuttho w okaristiya . patiri damião ahiwonela othunku anamakuttula awo , khwivahererya okhala weiwo vamosá n awo . siso analipiha murima evaraka muteko w oteka ipa saya n ulima imatta saya n omuteka alumasiya wira esukeke mo solya savahiwaya n atthu yawonela othunku .
patiri damião analalèrya atthu awo òhawa ehapari yorera ya yesu , wira emusuweleke mòpoli aya . vakhanlyawe iyakha ixexe n awo , patiri damião ahirava makuttul awo .
anari namakuttula siso , ahakhaliherya anamakuttula akhw awe n utteliwa wawe murima , mana anamini wira muluku animphenta ni ononvaha opuha wohimala wirimu .
numalá iyakha muloko ni pili , awereiwaka makuttula , patiri damião ahikhwa mmatatani mw apatthani awe , yawo akhalihenryawe .
ehapari yorera
mulopwana mmosá namakuttula ahimwattamela yesu , ahikokhora oholo wawe , khunvekela , ìraka : mwatthuná vale , munowerya okireriha !
yesu , ahimmorela ikharari , ahòkola ntata , amwixatherya , khumwirela : kinnitthuna , vonani .
nananoru makuttul ale yahirimelela , mulopwan owo ahivona .
vano yesu ahimulavuliha n ikuru , khumulaiha , iraka : mwipasope : muhimulèlé mutthu etthu ila . nto murowé mwaisoniherye wa namukuttho : nvelele yovaha , mwaha w orerihiwa wanyu , ntoko sirumalyawe moise ; eyo yakhalele atthu onamona .
vano-nto mulopwan owo , avenyakaru vale , ahipacerya olaleya n uvuwiha ehal ila . tivó , yesu khawerya-tho okela omittettheni òniwaka : àkhala mapuro yahaviriwa . vano , atthu a mipantte sothene yanrowa wa yowo .
murima wa katekese
yesu onniwakhelela òwomoliwa ni onnakeliha-tho munlokoni mw atthu .
okathi wa yesu , namakuttula anihawa : anirummwa wira awareke sothala , ahivaseké ikharari sawe , aikhuneleke mpakha mwererum khiyakhuwela iraka : ka namwikhol ka namakuttula ! . siso atthu akumi khiyàmwattamela mana othene yanova orava erett eyo . namakuttula ahàna okhala mekhawe otá wa muttetthe .
yesu khonve orava makuttula , nto ahim òkolela ntata namakuttula , amwattamenle aminiki wira anwerya omureriha .
tthiri yesu ahinvoniha wira amutthikiherye munlokoni mw atthu akumi .
yesu ahimuruma owo avonihiwe , wira amuxukhuru muluku , avelelaka yovaha . yesu khatthunne ovuwihiwa mwaha w etthu ile yiralyawe .
etthu yesu yamwirenlyawe namakuttula ennithonyerya omusi wananano yesu onrwawe opacerya . omusi owo khontthuna womoliwa mutthu ni okhottiwa , nnákhala mwaha w eretta hatá solimalela walá ikano s ephattu .
ovekela
mulaleye ni miyo ovuwa wa muluku : ninnuwihe nsina nawe othene vamosá .
kahaphavela apwiya , awo àkiwelela , àkakiherya sowopiha sothene .
ovanela ni olehana
khalai mulaponi mu , yakhalihiwa sai anamakuttula ?
nabatiziwaka ninnikela omusi musyá wa yesu . nolikanana ohimuthanya-tho mutthu ?
atthu xeni olelo va ahinoneliwa vatthu ntoko khaiai sahoneli waya vatthu anamakuttula ?
nireke sai wira ehikhumelele-tho atthu akina ahinoneliwa vatthu mulaponi mwahu ? .
ti pani onnivaha ikuru s othukumana ni sophentana , nihimuthanyaka mutthu ?
mwa solimalela s ephattu sokhala mikho sinakhottiherya atthu akina owattamela akhw aya ? nireke exeni wira atthu othene eweryeke onattamela ehinòvaka ?
vano sokhala miretle sinvoniha makuttula . ninnasuwela anamakuttula ? nnira-ni wira othene eloliweke ?
nisukeke mmurimani mwahu
ekomunidade y akristu ti nloko ohikhanle-vo mutthu onthanyiwa nnákhala onathanya akhw awe .
muluku , khavo mutthu ommurihelawe osalani !
makhalelo ahu
muthiyana mmosá òrupala , wahiphiya okathi w oyara . yahivira mahiku manli ahawaka vanjene . mwann awe ahahimerya amusi amwar awe wira , vanrerela amwar ak ala warowana oxipiritali . amusi awo yahimuruma mulopwan owo orowa ophavela ekaro , masi uwo ahakhula iraka : arett ala nakuxe vakhittanttani . àtepa owereiwa . amusi awo khiyàtthunn etthu .
vano mwann awe owo ahavekela akristu akhw awe wira emukhaliherye warowana amwar awe oxipiritali . awo yahimutthunela mana yari akristu òwamini .
arett awo , vapixiwaya oxipiritali. yahiloliwa nananoru , khumuyara mwan aya . owanli aya khukhalasa akumi : mama ni mwana .
amusi yahira : mmus ih ula àri owani , khàvona , amunikhwela . ahikhala oxipiritali mahiku vakhani. khutthikela owani , amusi othene ettelasiwene murima .
ehapari yorera
vaviralyaya mahiku vakhani yesu ahihokolowela okafarnawu , khusuweliwa wira ori owani . siso , yahithukumana weiwo atthu anjene , mpakha ohinaphwanyaneya opuro nnákhala va mukhora .
yesu analalèrya atthu awo masu a muluku . vano yahiphiya akina emuruhelaka mulopwana òrakala , athatiwe n atthu axexe . nto khiyàwerya ompixa varyawe yesu , mwaha w atthu yaharere . tivó , yahivenula nipatho voluluwana ni yesu , yahimwarya etarato , khukuruxa vavale nrepa nataleliwawe orakal owo .
yesu , vonalyawe waminixa waya , ahimuhimerya òrakala yowo wira , mwan aka , itampi sanyu soleveleliwa .
vano yakhala-vo awixuttihi akina a ikano ekilanthene vavo . awo yanupuwela mmurimani mwaya wira : mutth ula onlavulela-ni siso ? ola onninveha muluku ! tani onwerya olevelela itampi , ahikhanle muluku pahi ! .
nananoru mulopwan owo ahemela , ahittukhula nrepa nawe , khurowa , atthu othene emonaka . othene yahitikinihiwa , enanvuwiha muluku yiraka : khantonko wona etthu sisa !
murima wa katekese
yesu òkhalana owerya w olevelela itampi . ola onninveha muluku ! mutthu ànvehá muluku , eyo t iyo , mutthu àhimyá wira muluku t òtakhala walá ahihimye owerya wa muluku , ahana wiviwa . yesu anisuwela ekano ela . tthiri , vaholo vaya , onrowa wiviwa mwahá wo wipaka mwana a muluku ni mwaha w ovara miteko sa muluku .
hatá vakhalaka siso , yesu ahimuhimerya òrakal owo wira : itampi sanyu soleveleliwa ! atthuna omuhimerya wira : muluku khanohukhumuni , owo ti mpatthan inyu .
okathi wa yesu , atthu yantthokelela wira eretta yari ehukhumu muluku anvahawe mutthu mwaha wa itampi siralyawe . yesu òtthuna owoniherya atthu wira eyo khahiyó ekekhai , hatá awixuttihi a ikano etthunaka omwiva mwaha w olavula siso .
awixuttihi a ikano yaniwixuttiha atthu ikano sa moise , yaniphuka milattu , khíyahimerya atthu itthu sirummwe n iye sikhottihiwe n ikano .
awixuttihi awo a ikano yanamini wira muluku òkhalana othunku ni onnilevelela itampi. masi àlevelelaka anaxariya pahi , yawo yira sorera , yahela mikuttho , yavaha musurukhu mpani mwa muluku . mutthu òrakala ahawerya wir etthu , aleveleliwa sai ?
yesu anvonihaka orakal owo , apajenryawe omulevelela , onnithonyerya wira muluku t òsareya othunku ni onnalevelela atthu , mana
owo t òrera murima , khahiyó mwaha wa sorera siniraya atthu . tthiri yesu akhomeliwaka vamwikimanyo , mwaha wo wihimya okhala mwana a muluku , ohàlevelela hatá ale yamwivale .
ovekela
apwiya !
mwathokoreryá sottheka sahu , ti pani onalipé oholo wanyu ?
masi nyuwo munnilevelela itampi sahu , wira norumelekeni , nottittimihekeni .
ovanela ni olehana
atthu axexe yahimuthata mulopwana òrakala , khumuroihela yesu . hiyo nnira-ní mmus ihu walá mutthu mukina àwereyaxiwa ? nnupuwela-ní mwaha w akristu ale yàrowanne amwar awe mukhw aya oxipiritali ?
ahinatthi onvoniha orakal owo , yesu ahinvaha ororomela n utteliwa murima amulevelelaka itampi sawe . tthiri aretta ari ni murettele , mana annatàna ni muluku n atthu , anniwerya ovona vowakuveya wavikana ale anòva ?
ti pani onwerya onimwalanyiha n uphenta wa kristu ?
awixuttihi a ikano yantthokelela wira eretta ti ehukhumu ya muluku . atthu akina ehinatthi orowa oxipiritali , anrowa ohakoni ephavelaka osuwela wira eretta ti ya minepa , ti yoloiwa walá ti ya muluku . khino atthu awo khanúpuwela ntoko awixuttihi awo a ikano ? yesu onnihimerya-ni ni ehapari yorera yiwalyahu ?
yesu ahilaleya ikharari muluku sinamorelawe atthu othene . hiyo ninlaleya ikharari seiyo walá ihukhumu ?
nisukeke mmurimani mwahu
mukristu t ule onarowana apatthani awe wa yesu , wira esuweleke ophenta wawe ni ephwanyeke ekumi mwa yowo .
murima wotteliwa murettele w erutthu : murima woripiwa wumiha makhuva !
yesu oniwakhelela anatampi
yesu , vakhumalyawe onazarethi , ahirowa okhala okafamawu vamosá ni maria , ante awe . animwakhela mutthu ti mutthu : atothi a ihopa , afarísi , alipa-dliviha mpósito , amasikhini n aretta , anilya vamosá n awo . anirowa-tho olya owanny aya ale yamulattula .
anaisarayeli , elyaka vamosá , yanoniherya opatthani mulupale , yanikhalihana amusi .
mwettelo wa yesu wanivirikana ni mwettelo walimalenlyaya atthu othene . owo akhala ntoko namurwa . tthiri asamariya , yahatthuniwa n ayuda , yari apatthani awe ni yesu anattottopela .
yesu àrerelaka murima anatampi , anakupaliha wira sottheka saya soleveleliwa . anatampi , atthu òhawa ni òpuheriwa yanitteliwa murima vanjene yiwaka wira muluku onnalevelela hatá ale ahimphwanela . yesu àvonihaka aretta ni àlevelelaka anatampi , anikumiha mmurimani mwaya wova wothene warinaya . wari ntoko oyáriwa-tho vasyá .
nto makhalelo awo masyá ni wamini n uphenta wananano , wanivirikana n ikano s ephattu sattharaya anaisarayeli ni mikho sovava orava . tivó ale yakupalexa otthara ikano s amuhakhalai aya ni solimalela saya , yahipacerya okhala awanani a yesu .
makhalelo ahu
iyakha sivinre alupale a mulaponi , yahipacerya ohimyasa wira muluku khavo . akristu yansuwela wira alupale awo khiyàsiveliwa n edini , masi yanikhalela nthiti walalèrya atthu ehapari yorera n ulompa .
akristu akina ekhumaka elapo aya ni eviraka nipuro nakhuliwa epanja , yahimphwanya mukhulupale mmosá aharere olavula n ikuru wira : muluku khavo . vano awo yahimwirela mukhulupale owo wira : ohiy ula ninrwa omaka owannyu .
tthiri ohiyu ole akristu yahirowa omaka owannyawe mukhulupale owo . khulyasa vamosá n atthu ale yahakhanle akristu . vano makhulupale makina yahakoha akristu yiraka : nyuwo munnihimya wira etampi etthu yotakhala vamaithoni va muluku . mmakenle-ni owannyawe natampi onihimya wira muluku khavo ?
akristu yahiwakhulasa wira : mulupal ihu yesu , arwaka vathi-va àrwenle atthu othene hatá ale ahinimwamini .
ehapari yorera
yesu ahivenya-vo arowaka-tho ophareya . vano mittitthi s atthu sanimuthukumanela , nave owo aniwixuttiha . aviraka , ahimona levi , mwan awe alfeyo , akilanthene valiviwa mpósito , khumwirela :
mukitthareke .
yesu , vawiwalyawe , ahiwakhula wira :
khahiyó atthu akumi aniphaveleliwa mukhulukana : aretta t aniphaveleliwa . vano miyo nkirwenle owihana atthu òrera murima : kirwenle owihana alipa-òttheka .
murima wa katekese
yesu onnimwitthana khula mutthu ni makhalelo awe wira amutthareke .
okathi yesu walaleyawe ehapari yorera , tiberio ari mwené mulupale òroma . mamwene òroma n ikuru s anakhotto aya yahikuxa omwene wa ilapo sinjene . khula elapo yahimuhiya okhala mwené èlapo eyo . ogalileya ari herodi , masi owo n atthu awe yahana oliva mpósito wa mwené mulupale òroma .
alipa-òliviha mpósito yari atthu ògalileya , yoliha opuro woliviha mpósito , envahaka mwené mulupale òroma musurukhu warumawe , mukinaku wanjererihaya , yanihalana . yohani mbatiza ahahimerya awo wira : muhiliviheke ovikana sirummwanyu atthu anjene khiyàsuwela mpósito mwené mulupale warumawe , tivó alipa-òliviha vaweryaya owototha atthu .
alipa a mpósito yaninyokhiwa vanjene n atthu alsarayeli , yànyiherya okhala anawíye n apatthani aroma yàpuherya .
vano ti mmosá w atthu awo yanyokhiwa . yesu amwihannawe , amwirelaka : mukitthareke . levi uwo òvariwa murima n othunku wamonenlyawe yesu , khumuttharaka ahiyaka muteko wa mpósito .
yesu ahirowa-tho olya owannyawe levi vamosá n alipa-òliviha mpósito , apatthani a levi owo .
katekese ovinre , nihiwa wira awixuttihi a ikano yanimwapa yesu mulattu w omulevelela mutthu òrakala itampi sawe . tivó yanimwapa yesu , yupuwelaka wira mutthu a muluku ahana omwalana n anatampi .
molumo àkhunlyawe yesu t òwiwanyeya : aretta t aniphaveleliwa mukhulukana . yesu àrwenle alipa-òttheka mana awo t aniphaveleliwa mòpoli aya . hiyo othene n anatampi , ale anisona okhala àxariya , khanòpoliwa . ale anihimya itampi saya vamaithoni va muluku , anrukunuxa murima , t anopoliwa .
ovekela
apwiya ,
nyuwo motokosa murim aka , mokisuwela , mukhalaka ottaiwene , mosuwela mupuwelo aka ; kakilathi walá kemelaka , nyuwo mosuwela .
kettaka walá karupathiki , nyuwo munnikona , munnikiholela iphiro saka sothene .
ovanela ni olehana
alipa a mpósito yananyiheriwa okhala anatampi . ninniwerya hiyo wavalanya atthu àxariya n anatampi ?
itampi sinkhuma mmitekoni walá mmurimani mwa mutthu ?
mukomunidadeni mwahu ahavo akristu anvara miteko sa guvernu , muxikhola , muxipiritali , oloja n ukompanyia ? annivara muteko n ixariya ? ninniwovelela wapwapwela yahiyaka otthara ehapari yorera ?
mamwene a khalai yanaruma atthu aya oliva mpósito , siso maguvernu a vano . ninnisuwela enlivelahu ni miteko xeni sinvareliwaya ?
maguvernu ahana ovara miteko yavarelaka atthu èlapo aya , ntoko opaka musurukhu , oteka ixikhola , ixipiritali , otthukula ni olokiha iphiro , wakhapelela atthu ni owakiherya mwa sotakhala sinahaxa . ti sinnirelaya ale anettiha elapo ahu ?
nisukeke mmurimani mwahu
ekereja ti nloko n amusi animutthara yesu ephavelaka exariya ni murerelo wyatthu othene .
onipulela t ule onwereiwa !
makhalelo ahu
ahikhala mukristu mmosá aronwe wa mpatthani awe owurya evinyu . ahapaliwene ahivenya orowa owani , masi khimorela mphironi , khurupaka . vano , yahivira apatthani yarinawe , khumuhiya .
ehapari yorera
mwixuttihi mmosá a ikano aphavelaka onvelaveliha yesu , ahemela , khumukoha wira : mwixuttihi , kireke-ni wira kiphwanyé ekumi yohimala ?
yesu ahimukoha wira : mulivuruni mwa ikano mulempweni-mo ? nyuwo munsoma-mo sai ?
owo ahakhula ìraka : mwaphenteke apwiya , muluku anyu , ni murim anyu wothene n iroho anyu yothene n ikuru sanyu sothene n usuwela wanyu wothene ni mumphenteke mukhw inyu ntoko sinìphentanyu .
yesu ahimwirela : muhakhula orattene . mwireke siso , munophwanya ekumi .
vano mwixuttihi uwo a ikano , aphavelaka othonyerya wira okoha wawe wari woloka , ahimukoha-tho yesu , ìraka : masi , mukhw aka ti pani ?
vano yesu khukoha wira : w atthu ale araru , ti pani ommonanyu okhala mukhw awe ole akumanne n alavilavi ?
mwixuttihi a ikano ahakhula wira : t ule ammorenle ikharari .
yesu ahimuhimerya wira : muroweke , ni nyuwo mwireke siso .
murima wa katekese
ole ommonela othunku onvelavela , ti mukhw awe .
nipaceryaka mithukumano sa katekese , nahihimya wira nokawanyeya mwahá wa mahimo . khasinthowa itthu sinakawanyiha atthu : nikhuli n erutthu , malavulelo , edini , musurukhu n itthu sikina .
nahihimya-tho wira muluku khansiveliwa ni makhalelo àtthu ankawanyeya ethanyanaka , tivó vamurummyawe mwan awe yesu kristu . vekekhai , kristu yowo ti murettele ahu . yowo òlupanyiha maloko manli , khukhaliha omusi omosaru . yowo , ahimoroxa exiri yamwalanyiha maloko ale , yari onyokhana .
vano ni mithukumano iya sokiserya , nihiwa ehapari yorera , nihòna wira tthiri yesu ophavenle omalamaliha okawanyeya n uthanyana w atthu . yesu òwoniherya atthu wira muluku ori vamosá n aretta , n anamakuttula , onniwonela othunku anatampi , hatá ale avariwe ni satana , tivó khavo omphwanela othanyiwa .
ni nlikanyiho nla na musamariya òrera minima , yesu onnihimerya wira nihana okhaliheryana mukina ni mukhw awe moxankani mothene hatá nakhalanaka idini n iphattu sovirikana .
asamariya n ayuda khiyàtthunana . musamariya , yesu onimuhimyawe ni nlikanyiho , ahimmorela ikharari muyuda , khumukhapelela vanjene hatá asuwelaka wira ayuda othene yanathanya asamariya . tthiri uwo òxintta winana n unyokhana , khumphenta mukhw awe , khumukhapelela ntoko mmusi awe , ahonaka nikhuli nawe walá mukhalelo awe .
ti musamariya inre entthunawe muluku , tithi àtthu othene . namukuttho ni mulevi yanirowa olompa mpani mwa muluku oyerusalemu , masi khiyàmwiweienle muluku tithi , yowo onaruma atthu wira : mumphenteke mukhw inyu ntoko siniphentanyu .
nipuro nnihawawe mutthu , vavo t uri muluku onnihana wira noniherye omphenta wahu mukhw ihu ni wamini wahu .
ovekela
tith ihu ! otthuna wanyu wireye ntoko wirimu siso vathi-va .
ovanela ni olehana
khula nihiku ninlompa wira : otthuna wanyu wireye ninsuwela sai otthuna wa muluku , nimusomaka katekese pahi , walá naphavelaka atthu òhawa , nnakhaliheryaka ?
mulaponi mu , ninnikawaneya mwaha w edini . nireke exeni wira nivukulihe okawanyeya iwo ? ninnirowa olavula ni ovanela n akristu ahikhanle akatòlika , n atthu èdini y ephattu , n asilamu , wira niwoniherye itthu sinwerya onatàniha ?
ahavo-tho atthu ònyokhiwa mwaha w ephattu aya ?
mukomunidadeni mwahu ninnakhaliherya atthu othene ntoko amus ihu , walá nnathanla ale a nihimo nahu ? othene ahu ninnakhaliherya alipa-òthoiwa ?
anakheliwa saí atthu ankhuma ilapo sikina ?
nisukeke mmurimani mwahu
miteko sa ikharari s erutthu t iya :
wavaha yolya avoliwe .
wavaha yowurya ari ni ntthona .
wavaha yowara òthaleliwa .
wavaha opuro aletto .
wakhaliherya aretta .
waxekurya òtthukeliwa .
wavitha òkhwa .
omukhaliherya òxanka hatá ahimusuwelaka , wirenle yorera erutthu awo melo !
makhalelo ahu
atthu a nloko n amakhuwa annitthara solimalela sa khalai .
akhwá mulopwana. anamanloko a mulopwan ole okhwiye. annimuthanla mulopwana mukina wira amutheleke namukhweli uwo . akhottá vale annimomola namukhweli uwo emwakhaka itthu sawe sothene . vano namukhweli ole onnivira ahawaka vamosá n an awe .
athiyana òrupala khanlya moje , mana annihimya wira yalya vale , anayara ana ahirina ikharari .
anamwane khamphiya vanokhwani. mana khalyale ekhalawa. onihimmwa wira olava .
atthu anrowa onokhwani , yakhuma omahiye. etthikelaka owani , ampacerya wemela mphironi , khunyawaka matata , khurapihaka ihipa n ikatana sirinaya vavo .
ehapari yorera
vano afarisi awo n awixuttihi a ikano yahimukoha yesu wira : awixutti anyu ahinttharela-ni ikano sa makhulupal ihu a khalai , anlyelya-ni ehinyanwe ?
yesu ahiwakhula wira : anawothe , profeta yesaya òhimya ekekhai ya nyuwo , valempyawe wira : atthu ala anikittittimiha ni molumo pahi , nto mirima saya siri ottaiwene ni miyo . awo ankittittimiha siyo , ikano sinixuttihaya ti soruma s atthu pahi . nyuwo munnihiya otthara molumo a muluku , munatthara ikano s atthu .
murima wa katekese
okhala mukristu vominyalela okhotta solimalela sihinreriha ekumi .
katekese ovinre ònixuttiha wira ohawa wa mutthu mukhw ihu ori ntoko nsu na muluku nnihanela omukhaliherya .
yesu ònixuttiha-tho wira nihisototheke ni solimalela sipakiwe n atthu a khalai . solimalela iyo sinninihimerya siralyaya atthu a khalai , nto itthu sintthunahu wira mahiku ala ninnixutta nikupalelaka miruku isyá sinreriha makhalelo ahu .
tivó vantthunahu osariha murim ahu n othunku ni nttittimiho ni murettele n utteliwa. nihiyaka wova , ehaya , winiwa murima ni ethanyeryo .
yesu khalempe elivuru , khawixuttihale atthu etthu emosa-mosa entthunaya wira okathi t ukathi . masi molumo othene èhapari yorera , yetteliwa ni yesu , ehinatthi olempwa .
okristu khuhiyó edini y elivuru pahi , walá ya solimalela. masi edini y atthu akumi animutthara yesu àkhwenle awo ni ohihimuwale . edini yorera ni yohipahuwa oholo wa muluku tith ihu , t ila : okhaliherya ikwasuni ni wakhaliherya athiyana anamukhweli mohawani mwaya , nisukaka naxinene òhittheka , niviraka motakhalani mwa vathi-va .
yesu khakhapelenle solimalela sa nloko nayariwawe . khatthunne otthara ikano sikina sattharaya atthu othene . yowo ònivaha nikano nimosá pahi : mphentaneke mukina ni mukhw awe . sisale miyo kophentalyakani , siso-tho nyuwo muhana ophentana .
ninnisototha nihimyaka wira : hiyo ninnilompa , hiyo nobatiziwa , hiyo ninnitthara ikano ni solimalela . vano , akhalá mutthu onihimya wira : miyo kinnimphenta muluku masi okathi yowo anamunyokha munn awe , owo nawothé : vekekhai ole ohinimphenta munn awe onimdnawe , khamverya omphenta muluku ohinimònawe .
ovekela
muluku ! kivaheni murima woloka : mukiruhele-tho eroho y ekekhai .
muhikòmole vamaithoni vanyu , muhikitthyawiheryé eroho anyu yowarya .
ovanela ni olehana
ninnisuwela murerelo wa solimalela s ephattu ahu walá ninnitthara iyo mana nolakiwa ?
ninnirukunuxa solimalela sa khalai sihinrerela-tho mahiku ala ? athiyana n amiravo annitthuniheriwa olavula mmuthukumanoni mwahu ? ninnittittimiha sorera sinihimyaya walá siniraya ?
ohikuxé etthu ila . ohilyé etthu ekina . ohivaré etthu ile : ikano iya sinòneya okhala sa miruku : nto khasirina ikuru s oxintta makhalelo òtakhala a mutthu .
ti pani onnivaha s oxintta solimalela sahu sotakhala ? yesu ahiwoniherya atthu wira solya sothene ti sorera .
muluku ohapattuxerya atthu itthu sothene wira sakhaliheryeke okhala sana : molumo ala annihimerya-ní ?
nisukeke mmurimani mwahu
kinovahani nikano na nanano : mphentaneke mukina ni mukhw awe .
sisale miyo kophentalyakani , siso-tho nyuwo muhana ophentana .
atthu animuluvala , khiyakhwa yixuttaka etthu emosa emosa khula nihiku !
makhalelo ahu
mukomunidadeni mukristu mmosá anivara ni murim awe wothene muteko w ekomunidade . vaviralyaya iyakha sikina , okathi wa pentekósiti akristu a nloko nlo yahona wira varerela omuthanla mukristu mukina omuranttela .
vano owo arantteliwene , khamukhalihenrye mukhw awe okelenle muteko , nto ahipacerya oinwapa , khwisinnuha mmansawe ahimyaka wira : miyo kasuwela ovara mutek owo , khuhikitthuniherya-tho ! nto kintthuna wona !
ehapari yorera
yesu ahihimya nlikanyiho nikina , awasaka atthu akina yàthanya akhw aya , yisonaka okhala anaxariya . yesu khwira : alopwana anli yahikela mpani mwa muluku , wira elompe . mukina ari nfarisi , mukina ari mulipa-òliviha mpósito .
nfarisi ule , emenlene , anilompa ni murim awe , ìraka : múluku , kinnoxukhuruni mwaha w ohilikanaka miyo n atthu akina , akhanle anawĩye , òtakhala murima , anamararuwa : nnákhala nkikhanle ntoko natampi ula . miyo kinnitthukwa mahiku manli khula esumana . kinnivaha mwàvulo wa itthu sothene sirinaka .
mulipa-òliviha mpósito , emenle ottaiwene , khatthuna hatá ottukhula maitho awehaka osulu . animana etthirim awe ahimyaka wira : múluku ! mukimorele ikharari , mana ka natampi .
murima wa katekese
nihimulamuleke mutthu :
muluku pahi t onisuwela mirima s atthu .
ehapari yorera yiwalyahu esumana evinre , yanihimerya wira : atthu ala anikittittimiha ni molumo pahi : nto mirima saya siri attaiwene ni miyo .
vano yesu onninihimerya t avi makhalelo anweryahu omwattamela muluku wira nimphenteke owo ni namoreleke ikharari akhw ihu , ntoko an awe èkekhai .
nlikanyiho ninnihimeryawe yesu , nri ntoko elola : mulolani memmo ninniwerya wona witho wahu . nonaka mwettelo wa nfarisi uwo ni wa mulipa-òliviha mpósito , ninniwerya otthokelela mwettelo ahu .
nfarisi anilompa amuthonyiheryaka muluku sowira sawe sorera ni wiwelela wawe ikano . attharaka ikano iyo , nfarisi owo anisona okhala naxariya othanleliwa wòpowa ni anathanya anatampi .
mulipa-òliviha mpósito , aisuwelaka okhala natampi , animuroromela muluku ni animwamini wira t awerya omòpola . ahittharuwa , khuvekela nlevelelo , tivó vakhumalyawe molompani aleveleliwene .
hiyo imara sikina ninnupuwela ntoko nfarisi uwo , nihimyaka wira : miyo kinnilompa , nto nkinakhela etthu , kinniwelela soruma sa muluku , nto kinvira kihawaka . tthiri hiyo nnolikana ni nfarisi uwo . vano , nireke-ni ?
niwehe owitho wahu , onlikana ni owitho wa nfarisi uwo . nihimye wira nri anawothe , nimaneke etthirim ahu ntoko siralyawe mulipa-òliviha mpósito . siso nniweryahu oleveleliwa . olompa wekekhai khuhiyó omuhimerya muluku wira , miyo kinnophentani pahi , nto onvekela ikuru s otthara soruma sawe .
olompa wekekhai ti wamini wira muluku onniniphenta khula okathi , hatá nimutthekenle imara sinjene .
olompa wekekhai ti ohova otthikela wa muluku ninvekelaka nlevelelo , nirukunuxaka murima .
ovanela ni olehana
olompa wa nfarisi khiwamusivenle muluku . yahalela exeni olompa wawe ?
mulipa-òliviha mpósito ari natampi , masi olompa wawe wahakheliwa . mana xeni ?
hiyo ninlompela-ni ? ninlompela wira muluku anirele sintthunahu , walá ninlompa wira nisuwele otthuna wawe , nitthareke ?
olompa wahu ori okereja pahi onthukumanahu othene walá ninnilompa vatthokoni vahu ?
munnisuwela okathi mukina yesu walompawe ?
nisukeke mmurimani mwahu
olompa ovanela ni muluku tith ihu , ntoko mwana sinvanelawe n ame awe .
muhimya s akhw awe , onihiya sawawe siri leveleve !
makhalelo ahu
lusiano mmiravó orina iyakha muloko ni thanu na mosá . osomme oxikhola mpakha elivuru yanexexe , nto okhala wira kharina musurukhu , khawenrye otthikela osoma . tivó ahupuwela okhuma mmuttettheni rawawe n urowa opoma ovekela muteko . weiwo ahimphwanya pirisori akhumme khalai mmuttettheni mwawe memmo , onasomiha opoma weiwo . owo ahimutthuniherya okhala owannyawe . owo t òthela , ohana anamwane athanú . ararú annetta oxikhola . vano-nto anli axinamwane .
vano lusiano muteko awe t okwesa vapuwani , orowela ikhuni. wasuka axinamwane , okattha ikuwo sothene sa vatthokoni vale ni wokolola ni fero . okhala wira lusiano mukristu , ahinvekela pirisori uwo wira amutthuniherye orowa mukereja ettiminku yaphiya vale , weiwo onrowawe-tho pirisori uwo n amwar awe n an awe . ahimutthuniherya amuhimeryaka wira : wamala olompa , muhipiseke ohokolowela owani nno , okhala wira muteko khurere watta vapuwani va : hiyo khanrere .
vano lusiano akhala khula ewora ni muteko , amumula vakhani okathi warowawe olompa mukereja .
ehapari yorera
yesu ahikela-tho mpani mothukumana : ahikhala memmo mulopwana òrakala ntata . vano afarisi yaninwehexexa yesu , wira emone atthunaka onvoniha mutth uwo nihiku nle n asàbadu , wira emukumiherye mulattu . vano yesu ahimwirela òrakal ole : mwemele , murwé eriyari va .
vano ahakoha atthu ale wira : etthu enemiheriwa nihiku n asábadu tivi ? wira sorera walá sotakhala ? omòpola mutthu walà ompwetexa ?
ale khiyàkhulanse etthu . vano yesu ahawehexexa okherekhere n uviruwa , aripiwene murima mwaha w olipa wa mirima saya , khumwirela mulopwan ole : mòkole ntata .
owo ahòkola ntata , khukhala nikumi .
afarisi ekhumakaru vale , yahithukumana n atthu a herodi , wira evanelele mamwivelo yesu .
murima wa katekese
yesu onninitaphula mwa solimalela sinnikhaliha ipottha .
atthu a isarayeli nihiku na sábadu , yanitthuwa , khuhiyavar etthu . nikano n omumula nihiku na sábadu nahupuxeriwa ni muluku okathi atthu wakhalihiwaya ipottha , ekhanyererihiwaka ovara muteko mahiku othene .
mwaha w ekano y omumula esábadu , muluku omphavela wakiha exariya y atthu othene y ohiya miteko sa vathi-va nihiku nimosá , wira ephwanyeke ikuru mwerutthuni mwaya , ekhaleke vatthokoni n amusi aya ni emuttottopeleke muluku àpattunxe . nvare miteko sanyu mpakha mahiku mathanu na mosa : masi ni-hiku nanethanu na rnanli mmumule , wira emumule hatá epotth anyu ni muletto anyu , ni wira emumule enyompe ni mwaburu anyu .
muluku onnakiha hatá inama wira ehihaxiweke .
siviraka iyakha sinjene nikano na sábadu , nirummwe òwòpola atthu mwepotthani , nikhanle nikano nulupalexa nàkhottiherya atthu ovara miteko hatá sikhani : wanikhottihiwa wapeya yolya , walola aretta , wetta ekwaha yorakama .
siso , atthu yanihawa mulattu wa nikano na sábadu nahataphuleliwe n ekekhai . yesu àvonihaka aretta nihiku na sábadu , òthonyerya wira esábadu t ipakeliwe mutthu , khahiyó mutthu opakeliwe esábadu .
tivó yesu vavonihawe aretta esábadu .
n ulipa waya murima mafarisi yanikhapelela ikano sahawerya okhottiwa nnákhala ni mutthu mmosá . tivó vamonalyaya yesu anvonihaka muretta nihiku na sábadu , yahitthokelela wira anihonona edini yekekhai . ti mana yupuwenlyaya omwiva .
yesu anisuwela wira mafarisi awo khiyàmukupali ni yantthuna omwiva , nto khonve . yesu anitthuna owiwelela atithi yamurumme wira àsuwelihe atthu othene muluku èkekhai ni àtaphule mwa sowotha ni sohaxa sothene , vanjenexa seiyo simpakiwa ni nsina n edini
ovekela
apwiya ! elapo yosareya ophenta wanyu : mukixuttihe molumo anyu . apwiya , nyuwo mokirela ntoko sikihimenryanyu : mokirerela murima miyo , murumeyi anyu .
mukivahe osuwela n ankhili : okhala wira kinniroromela ikano sanyu .
ovanela ni olehana
yesu anavoniha aretta nihiku na sábadu , nto afarisi yanikhottiha ovoniha iwo , mana esábadu yari nihiku n omumula wira atthu emuttittimiheke muluku . hiyo nnira exeni nihiku na ttiminku ?
onihimya-ni okhala òlipa murima ?
ohiraruwé . ohìyé . , muluku ni soruma iya onninikhottiherya pahi , walá onninithonyerya ephiro y opuha wekekhai ?
ti sivi ikano ni solimalela s ephattu ahu sinnikhottiherya owirela akhw ihu sorera ?
atthu a isarayeli yanimumulela muteko esábadu , hiyo akristu ninnimumula nihiku na ttiminku ; exeni ?
nisukeke mmurimani mwahu
ettiminku nihiku n apwiya , nnupuwelahu okhwa n uhihimuwa wa yesu , ninnitthapela masu apwiya n okaristiya .
muluku nthiti , akhwiri t ari nrima !
ehapari yorera ya yesu : okhalihana
yesu ahipacerya wavoniha aretta ni walevelela anatampi okhala wira onniphavela wirà na vasyá w atthu , makhalelo masyá , othene ekhalihanaka .
atthu anjene annikhalihana , nto momusini mwaya palti walá mopatthanani mwaya . siso-tho okathi wa yesu , atthu othene yanaphenta apatthani aya , nto ayuda yanathanya agalileya ni othene yananyokha asamariya .
antthuna okela momweneni mmo , khanwerya owomola akina , nnákhala awanani aya .
yesu owakhulela atthu othene yatthuna ovanela n uwo . ohaphavelatho mafarisi n awixuttihi a ikano yamwapa .
yesu ohaphenta atthu othene , khaphentale ame awe n amusi awe pahi , ohaphenta-tho awanani awe okhala wira othene ana a muluku .
makhalelo ahu
nikhuru nimosá na makatekúmeno nanetetela obatizo n uthelana mukereja . ahikhala memmo lúsia n iy awe yoaki n akhw aya . yahikhala-tho memmo anakhulu n anamukhweli .
nattamelaka nira n obatizo , yoaki ahirowa othuma ikuwo s amwar awe . vahokolowalyawe , lúsia ahona ikuwo , khusiveliwa vanjene .
ehapari yorera
murima wa katekese
òreriwa t ale animwamini yesu ni anvahererya ekumi aya wira yarumeleke atthu othene .
yesu ahirowa omwako olompa : molompani mmo atithi amuruma yesu olaleya n upaka nloko nisyá . tivó vàthanlalyawe arummwa wira ekelé nloko nenlo . awixutti othene a yesu , ti nloko nirummwe olaleya omwene w atithi mpakha wokiseryani w elapo .
yesu akhuruwaka vamwako ahaphwanya atthu anjene yarwenle omwiwa , n uvonihiwa iretta saya . othene yawo t axinn awe , tivó vàvonihalyawe ni vàlalènryawe oreriwa wekekhai omphwanyaneya nikhalaka ntoko axinna , nikawelanaka sorera sinvahiwahu n atithi amosaru .
yesu ti mulupale a nloko n axinn awo. ti masikhini ni òwiyeviha , khamphavela mihakhu sa vathi-va , kharwiye waruma atthu , khanisukery etthu . oreriwa wawe warumela atthu othene ni wavaha ekumi awe .
amasikhini òreriwa t ale animwamini yesu ni ankhala ntoko sakhanlyawe : anamini wira sothene sirinaya , ti muluku àvahale wira ekawelaneke ntoko axinna . opuha waya khahiyó okhalana mihakhu sinjene , masi okhala ana a muluku n axinna atthu othene .
nimphentaka yesu , nnamutthara , nihana okawelana sothene sirinahu ntoko amusi , siso omwene wa muluku t onarwelaya atthu othene . atthu othene òwamini yarina murima mmosá n iroho emosá . khavo mutthu aihimya wira mihakhu sawe sari sawaweru pahi : sothene khula mutthu sarinawe sari s atthu othene . yesu ahiwihana arummwa wira ekhaleke vamosá ni yowo ela leyaka omwene wa muluku . vano ti hiyo nnihaneliwa orummwa olaleya omwene yowo .
ovekela
pwiya yesu munivahe eparakha y okhala vamosá ni nyuwo , munivahe otteliwa murima nàkawelaka akhw ihu ekumi ahu .
ovanela ni olehana
tivi ephiro ahu wira niphwanyeke oreriwa ?
athajiri anathanya atthu òthoiwa t òreriwa ?
khino okhala mukristu t ophwanya itthu sothene owĩyeryaka akhw awe , ntoko siniraya atthu akina ?
vatthokoni mulopwana n amwar awe anikawelana sai sorera simphwanyaya ?
mukomunidadeni ninkawelana sai ekumi , miteko ni sorera simphwanyahu ?
nisukeke mmurimani mwahu
òreriwa t ale ari amasikhini murohoni mwaya , okhala wira omwene wa wirimu ti wawaya .
òreriwa t ale òripiwa murima , okhala wira muluku onimwakurunuxa murima .
òreriwa t ale òmoriwa ikharari , okhala wira muluku onimwamorela ikharari .
òreriwa t ale òrera murima , okhala wira anomona muluku .
òreriwa t ale amphavela wiwanana ni murettele , okhala wira muluku onimwakhaliha an awe .
òreriwa t ale anihaxiwa mwaha w omwiwelela muluku , okhala wira omwene wa muluku ti wawaya .
makhale lo ahu
muttetthe mmosá w opoma , ahikhala mama mmosá nakhulu . ohiyu omosá ahirimeliwa maratth awe maxexe . vano ahikelela ophavelasa n ukohakoha mw anamwattamanani awe , masi othene aya khavo asuwela . ahiripiwa murima vanjene okhala wira arina mihuwo iyo pahi . ti maratth awo yanvaha moje makina yapeyawe , makina yatumihawe wira athumeke iye saphavelawe .
ehapari yorera
yesu ahira-tho :
nyuwo mwaphentakaru ale anophentani pahi , ophenta wanyu xen iwo ? hatá alipa-òtakhala annaphenta ale anarerela murima . mwawirelaka sorera ale aniwirelani pahi , ophenta wanyu xen iwo ? hatá alipa-òtakhala anmra siso . ankhi mwawolihaka ale pahi anakupalinyu wohokoloxeryani , ophenta wanyu xen iwo ? hatá alipa-òtakhala annolihana , eroromelaka wakhela volikanela .
nto nyuwo mwaphenteke awanan inyu nwireleke sorera akhw inyu ; nwoliheke , muhilipelelaka ohokoloxeriwa . siso otthuveliwa wanyu onokhala wulupale , munrowa okhala àna a muluku : tthiri muluku t òwarerela murima ale ahinimuxukhuru n ale òtakhala murima . mukhaleke òmoriwa ikharari , ntoko muluku tith inyu oryawe òmoriwa ikharari .
murima wa katekese
nikhalaneke okathi t ukathi murima w olevelela .
muluku tithi onnamorela ikharari atthu othene . ikharari iyo s atithi ti muthuko onettiherya mwettelo ahu w akristu .
niwunlelaka ikuhu ale annirela sotakhala , ninrowa winjererya sotakhala ni sotakhala sikina . moro khunttipihiwa ni moro . nalevelelaka ninnivukula sotakhala seiyo . yesu onninixuttiha oxintta sotakhala niwirelaka awanan ihu sorera .
akina anihimya wira : nalevelelaka ale annlyerya , awo anotepa , khaninwerya walevelela .
exeni ennirelawe muluku ? hiyo othene ninnimutthekela imara sinjene , nikhottaka molumo awe . owo onnettiha sai ? vano muluku ònithonyerya khuluwi oniphenta waive wulupale , tthiri kristu ònikhwela hiyo , varyahu nlelo anatampi .
yesu , mwana a muluku , ahalompela hatá ale yamwiva wira eleveleliwe .
oniphenta wawe yesu ti wekekhai , okhala wira t opajenrye oniphenta hiyo nari anatampi , nihinatthi orukunuxa murima . khavo omphwanela wopoliwa mwaha wa sorera sinirawe . ninnopoliwa mwaha w orera wawe murima muluku .
okhala wira nophentiwa ni muluku nihiphwanelaka , hiyo-tho naphenteke awanan ihu . siso nnolikana ni yesu nikhalaka ana a muluku .
ovekela
apwiya yesu !
nyuwo mulenve ekumi anyu mwaha wa hiyo anatampi .
nivaheni eparakha y okupali oniphenta wanyu , wira naphenteke hatá ale annitthekela .
ovanela ni olehana
ononihereya sai ophenta wekekhai wa mukristu vatthokoni vawe ? mukomunidadeni ni mmakhaleloni mw atthu othene ?
muluku onniniphenta mana ninnimwettela katekese ninnitthara molumo awe ? walá okhala wira owo tith ihu ?
nakhaliheryaka akhw ihu walá niraka sorera niroromelaka pahi wakhela sorera nnimutthara yesu ?
muluku onnimuhukhumu natampi walá onnikhotta etampi ?
nisukeke mmurimani mwahu
miteko sa ikharari s eroho t iya :
ovaha miruku sorera
omwixuttiha ohinsuwela
omuttaruxa onira sotakhala
omukurunuxa murima òripiwe .
omulevelela oniruwanne .
ohawa n uvilela sopahula s akhw ihu .
wavekelela wa muluku atthu akumi n alipa-okhwa .
mwire murima khurunu , ntoko namanriya akhuraka miwi !
makhalelo ahu
mukomunidadeni mw akristu yakhala anamwane a iyakha simphiyerya wunnuwihiwa , axipapa aya annitthokihanasa . yalikanela vale , annimphavela mulipa-òlyiha masoma wira awunnuwihe , annivanela n uwo wira esuwele esisapo enrowaya omuliva .
numalá annivira yàsuwelihaka makhulupale a mmuttettheni , ntoko mamwene n atthu a guvernu . masi mamwene awo khansiveliwa ni mutek ola w akristu , tivó annivira yàxankihaka akristu ni yàkumiheryaka mulattu , ehimyaka wira anniwakha omwene aya ni miyavulo saya .
ehapari yorera
yesu ahitthikela owani . vano muttitthi w atthu wahithukumana-tho : siso yesu n awixutti awe hatá yanojela olya . amusi awe yesu , vaiwalyaya siso , yahimurowela wira emukuxe , mana yanihimya wira : orovahuwa . nave awixuttihi a ikano , yakhumme oyerusalemu , yanihimya wira : ole ovariwé ni bèlizebuli . akina yanihimya wira : owerya wa mulupale a malaikha òtakhala t onomolanawe malaikha awo !
vekekhai , yanihimya wira : owo ori ni nlaikha notakhala .
vano yahiphiya ame awe yesu n axinn awe . awo yahemela vaté , khumwihaniha . atthu anjene yira ekilanthe emurukurenryene . vano yahimuhimerya wira : amam inyu n axinn inyu ari vaté vale , annophavelani .
yesu ahiwakhula wira : amama n axinn aka tani ?
awehawehaka atthu yakilanthe emurukurenryene , ahìra : amama n axinn aka t ala . tthiri , othene ale anettela otthuna wa muluku , yawo t akhanle axinn aka n axirokor aka n amam aka .
murima wa katekese
amusi èkekhai a yesu t ale anettela otthuna wa muluku , ettharaka exariya .
atthu anjene yansiveliwa ni yesu . tthiri , owo ahavoniha aretta ni ahiwòpola atthu yavariwe ni malaikha ònanara .
awixuttihi a ikano yanona wira itthu sirawe yesu sari sorera , masi yanova wakhiwa owerya waya , tivó vamulupatthaya . ohimya wira ti yotakhala eyo ekhanle yorera , ni wira ti yorera eyo ekhanle yotakhala , ti oveha eroho yowarya. n ukhotta ekekhai .
yesu ahalopola awixuttihi a ikano iraka : ale anveha eroho yowarya , khanrowa ophwanya nlevelelo . ni molumo ala yesu aphavela wahimerya wira etthokeleleke ni ehimyeke ekekhai ni ettharuweke .
yesu ti muluku èkekhai , khikuxerenrye mwaha wa sorera sawirenlyawe atthu ni khaphavenle wasiveliha makhulupale nnákhala axinn awe , iraka satthunaya nto ahahimerya ekekhai khula okathi .
amusi èkekhai a yesu t awo aniwiriyana masu awe . ale aninwiriyana yesu , enamwiwelela , annira sintthunawe muluku . masu a yesu makumi ni annavaha atthu ekumi ya muluku n uphenta wawe .
ovekela
apwiya yesu , nivaheni eparakha y owiriyana sana masu anyu annithonyerya otthuna w atithi , netteleke .
ovanela ni olehana
hiyo akristu ninnilavula sinjene sa yesu . nto vekekhai ninnisuwela omwene wa muluku walaleyawe , ninnettela ?
amusi a yesu yanihimya wira : orovahuwa . awixuttihi a ikano yanihimya wira : ole ovariwé ni bèlizebuli . hiyo nnihimya-ni ?
nnimusuwela sai mutthu , òbatiziwa walá òhibatiziwa , wira t a nloko na yesu ?
nisukeke mmurimani mwahu
eroho yowarya ti muluku oniwettiherya atthu a maloko othene mw ekekhai ni òniwatàniha omusi omosá .
ohileleya ohawa mutthu !
malikanyiho omwene wa muluku
atthu anjene yanimutthara yesu ephavelaka wona sirawe walá orerihiwa ni yowo , nto khiyaivahererya mmansaya wira epajeryeke omwene yesu wàlaleryawe .
malikanyiho t ithale yesu onahimeryawe atthu animwiwa wira etthokeleleke sana . malikanyiho anisuweliha omwene wa muluku opajenrye ni onikhala mwa yesu . alipa-òhona , vano annòna , alipa-òrakala , annetta orattene , anamakuttula annivonihiwa , alipa-òhiwa , vano anniwa , atthu akhwiye annihihimuwa .
mitikiniho iyo t ithonyeryo s omwene wa muluku . epyó y etrigu yamorela vathí , khuhikhwá , enikhala emosaru yeyo pahi . vano epyó eyo yakhwá , ennima mihokorokho sinjene .
makhalelo ahu
ehavo elapo emosa y afrika enihaniwa uganda . atthu anjene èlapo ele akristu . masi khalai khiyàphwanyaneya akristú .
okathi ophiyalyaya weiwo , mapatiri yahipacerya olaleya ehapari yorera . atthu akina yahikupali , khuvekela obatiziwa .
akina a yawo yari arumeyi a mwené èlapo eyo , ihaniwa mwanda . mwené owo khakhottiherya atthu awe okhala akristu , masi atthuna wira yiweleleke sothene sarumawe , seiyo savirikanya soruma sa muluku .
akristu yanikhotta otthara ikano sotakhala sa mwené aya . owo ahinanariwa vanjene , khuruma wiviwa arumeyi awe miloko mili n anli , amiravo n anakhulu . akina yarohitiwa , akina yapahiwe yonaka .
ehapari yorera
numalá , yesu ahira : ari ni màru òwiwa , yiweke !
vakhanlyaya wiphini , ale yakhala ni yesu vamosa n arummwa mulokó nanli , yahimukoha mwaha wa malikanyiho . yesu ahahimerya wira : nyuwo movahiwa osuwela esiri y omwene wa muluku . vano ale ahikhanle awihu anixuttihiwa sothene ni malikanyiho , wira ewehaka orattene , ehoneké ; yiwaka orattene , ehisuweleké : siso , ehirukunuxe mirima saya , ehileveleliwe .
yesu ahahimerya wira : nyuwo muhinsuwela nlikanyiho nla , muntthuna osuwela sai malikanyiho makina othene ? mulipa-òmisa t ule onlaleya ehapari yorera . mphironi mwamorenle epyó munlikana n atthu ale anìwa ehapari yorera , nto emalihakaru wiwa , onnorwa satana nananoru , khuwakha ehapar ile yorera yàliwe mwa yawo .
murima wa katekese
niroromeleke ikuru sa masu a muluku .
ntoko siwalyahu mmithukumanoni sivinre , yesu ahilupatthiwa : amusi awe yanimwapa , mafarisi yanivanelela mamwivelo . vano yesu inre-ni ? apajenrye orukunuxa mwettelo awe wira àsivelihe atthu awo yamulupattha ? nnari . nlikanyiho niwalyahu. ninnithonyerya wira yesu anroromela khuluwi ehapari yorera yàlaleryawe atthu , hatá asuwelaka wira akina yanimukhotta .
yesu khamakenle olavula pahi wira : òreriwa t ale ari amasikhini . , nto yowo ari masikhini , òwimàliha , òmoriwa ikharari ni aphavelexa exariya . yesu mmansawe t okhanle epyó . atthu akina enamwi ephavelaka ohonona mwixuttiho awe , molumo awe yahiraneya : tthiri ahiviwa , nto òhihimuwa , vano ehapari yorera yomwarela mulaponi mothene .
ovanela ni olehana
khula mutthu aikoheke mmurimani mwawe : kinwiriyana sai ehapari yorera ? murim aka onlikana n iphiro , walá n itthaya yattanne masorosoro ni miwa mapuro makina , walá n itthaya yowunttelana ?
exeni enkikhottiherya okhala etthaya yowunttelana ?
alipa-òwiveliwa wamini a wuganda khiyàtthanre okathi mmosá molumo a muluku ni okathi mukina molumo a mwené aya. nto yatthanre ehapari yorera khula okathi . hiyo nnira-ni ?
ninnasuwela atthu a mulaponi mwahu yahawenle wettela wamini waya ?
makhalelo ahu
akatarina yahitheliwa n afelisi mukereja , yahikhalana anamwane anili . vano afelisi yahatteya , khuhiya wetta okapela . akatarina yahijikula vanjene , masi yahilipiha wamini waya , khiyarowa olompa khula ettiminku .
vano mwana mwamukhani ahiwereiwa . ohiyu ahitepa . afelisi khiyarivo . amama yahinvekela mukristu , namwattamanani aya , wira ambatize mwan owo . mukrist uwo khwakhula wira anova mwahá w atithi awe atteiye . vano ohiyu yole mwana ahikhwa . akristu yahirowa wakhaliherya amusi awo , masi ansiau khiyàlompale .
ehapari yorera
yesu ahahimerya atthu nlikanyiho nikina iraka : omwene wa wirimu onlikana ni mulopwana mmosa ànle epyó yorera mmatta mwawe . vano ohiyu , atthu othene erupaka , nwanani awe mulopwan owo ahirwa , ahàla-mo epyó yonanara , mmatta memmo mwàliwe etrigu , kjpurowa .
yesu ahahimerya atthu nlikanyiho nikina iraka : omwene wa wirimu onlikana n inuku ya murale , mutthu mmosa akuxalyawe , khwàla mmatta mwawe . enuku eyo eri yamukhanixa ovikana inuku sothene : vano yamelá , yannuwaka , ennikhala mwiri mulupale , ovikana miri sikina sa mmatta . siso axipalame annorwa oteka ipurú saya mmirittani mwaya .
yesu ahahimerya-tho nlikanyiho nikina iraka : omwene wa wirimu onlikana ni miropo muthiyana sinkuxawe , khutakanyiha ni miphimo miraru sa makeya , khwetheya . vano , makey ale annìpelana .
itthu iya sothene yesu ahahimerya atthu ni malikanyiho : khivo yàhimeryawe ehikhanle ni malikanyiho , wira slraneye sahimyalyawe muluku ni molumo a maprofeta wira : kinrowa olavula ni malikanyiho , kinrowa olaleya itthu sipithihiwe okhuma vapattuxiwaya olumwenku .
yesu ahalaxerya atthu awo , khurowa owani . vano awixutti awe yahimuthukumanela , khumwirela wira : munitaphulele nlikanyiho na nthakathaka na mmatta .
yesu ahiwakhula wira : onàla epyó yorera ti mwana a mutthu . ematt eyo , olumwenku . epyó yorera t ale anettela omwene wa wirimu . nthakathaka t ale anetta ni satana . nwanani onàla epyó eyo yonanara ti satana yowo . okathi w ohepha , nihiku n omala olumwenku . alipa-òhepha , malaikha òrera .
murima wa katekese
masu a muluku anninnuwa hatá eriyari y atakhali .
sihavo itthu sinnitikiniha vanjene : atthu anjene khanamini ehapari yorera , khunamutthara yesu . akristu akina , yari òroromeleya , vano àhiya nloko nahu , khiyettela iphiro sikina . mapuro othene ninniphwanya sorera ni sotakhala .
vano yesu ni malikanyiho yiwalyahu. onninitaphulela sotikiniha iyo , onninisuweliha itthu sipithihiwe .
ehapari yorera mmurimani mwahu eri ntoko enuku yamukhanixa , nto enamwi eri yamukhanixa yokhalana ikuru sulupale wira exintte sotakhala .
nwanani onnàla nthakathaka , siso atthu anjene annira sotakhala , hatá hiyo akristu ninnira . vano epyó yorera yàlalyawe muluku. yokhalana ikuru s oruwerya hatá eriyari ya nthakathaka .
yesu mmurimani mwawe arina epyó yorera pahi , ahiwonela othunku anatampi. khaphavenle walamula ni wahukhumu , anawehererya wira erukunuxe mirima saya .
yesu onnitthanela wira nikhaleke epyó yorera vamosá ni yowo .
itthu sipithihiwe sinlaleyawe yesu ti ikharari sa muluku. onvaha khula mutthu okathi wira arukunuxe murim awe .
ovanela ni olehana
muluku onnakumiherya nsuwa atthu òtakhala murima vamosá n ale òrera murima . hiyo nnavilela sai ale ankhalela nthiti wira itthu sotakhala ?
muluku onnimorela ikharari hiyo nnimutthekela , wira nitthikeleke ottheka walá wira nirukunuxe murima ?
nniwettiherya sai alipa-òttheka : òwatteya , òmwalana , anawíye , anamuttompe ? vanrerela owomolaka mukomunidadeni ? walá nakhaliheryeke wira yiweke ehapari yorera ni erukunuxeke mirima saya ?
mukristu okhottale ombatiza mwanamwane ahanle okhwa , anamini ikharari sa muluku ? ankhi ansiau uwo ohamulompenle anvithaka ?
nisukeke mmurimani mwahu
yesu ti mwana a muluku onàla mmurimani mwahu epyó yorera y ophenta wawe .
makhalelo ahu
anifa varyawe mwalí , mwene èlapo awe ahinvekela okhala pwiyamwene , wira aheleleke makeya minepa s atthu avinre . amusi awe yahakhulela wira nsina n apipi awe nihirimele .
numalá anifa ahitheliwa ni mukristu amurowanne okatekeseni .
n uwerya wa muluku anifa ahihiya opwiyamwene ni murim awe wothene , khutteliwa murima akhalaka mukristu .
ehapari yorera
omwene wa wirimu onlikana ni muhakhu ovithiwe mmatta . mutthu oniphwanya muhakh ule onnivitha-tho nananoru . vano , atteliwene murima , onnirowa otumiha sothene sirinawe , khuthuma ematt eyo .
omwene wa wirimu onlikana-tho ni mulipa a nakoso , omphavela maluku òwarya òrerexa . aphwanyá nluku nowarya ni norikexa , onnirowa otumiha sothene sirinawe , khuthuma nluku nle .
murima wa katekese
wamini omwene wa muluku ti muhakhu wyekumi ahu .
mmithukumanoni mili sivinre nihiwa wira omwene wa muluku onlikana n ipyó yamukhani . epyó eyo yamelá , enninnuwa eriyari ya itthu sinjene sinvirikanya . eriyari y etrigu ninnikhumelela nthakathaka .
mwanene ematta ti muluku , khantikinihiwa . masu awe t oweryexa , khivo enojelaya . hiyo ninnivekeliwa wamini , mana muhokorokho onnivahaya masu awo , khunoneya nananoru .
mutthu onkumana ni yesu , onniphwanya muhakhu w omwene wa muluku , atteliwene murima , onnihiya itthu sothene wira amutthareke .
yesu pahi ti mòpoli , mwa yowo nimphwanyahu ekumi n upuha , nimuhiyaka nimphwanya okhwa .
atthu animona mutthu ontumiha sothene sirinawe , annupuwela wira òvahuwa . owo pahi òhona muhakhu ovithiwe , khantthuna wira omurimele .
siso otteliwa murima nnimphwanyahu niwaka wira nophentiwa ni muluku. noleveleliwa , nri an awe , ti muhakhu ovithiwe , ti nluku nowarya ni norikexa . oniphenta wawe muluku ti worera ovikami ekumi !
mutteliweke murima okathi p ukathi . mulompeke vohihiyererya , mmutthapele muluku mwa itthu sothene : p itthu enihaneliwanyu n utthuna wa muluku mwa yesu kristu .
ovekela
eroho aka ennohawelani , ntoko etthaya yowuma , ehikhalanne màsi .
ovanela ni olehana
yesu atthuna onitaphulela exeni ni malikanyiho yiwalyahu mpakha vano ?
hiyo nnupuwela wira omwene wa muluku exeni ?
eriyar ihu , ithonyeryo s omwene wa muluku ti sivi ?
khula mutthu akoheke murima we : khino kiwaka ehapari yorera kinnitteliwa murima ? kinamini wira ti yesu mòpoli aka onkilavuliha ?
paulo murummwa ahlttottopa mwaha w akristu yalalenryawe ehapari yorera ni ahalepela molumo ala : mohawani mothene kosareya ohakalala , kotepa otteliwa murima .
miyo kotoko otteliwa murima mwaha wo wettela ehapari yorera , ntoko kihawelaka omuxekurya muretta , walá kimulevelelaka okiruwanne ?
nisukeke mmurimani mwahu
eroho enniphwanyiha ophentana , otteliwa murima , murettele , ovilela , othunku , orera murima , ororomeleya , wiyeviha , wisumaliha .
khivo ekano envirikanya makhalelo ala òrera .
avahaka yolya muttitthi w atthu yamutthara , yesu onisuweliha omaliherya w omwene wa muluku . momweneni mmo atthu othene anrowa okilathi vamosá ni muluku ephentanaka ntoko tithi n &amp; amp ; amp ; apos ; an awe elyaka vamosá .
omwene wa muluku khahiyó mitekoru sorera sinvarahu . omwene owo ti wamini wulupale wira muluku onkhala mmurimani mwahu . wamini onnivaha murerelo miyupuwelo sa mutthu , molumo anlavulawe ni miteko sinvarawe .
makhalelo ahu
ahikhala thajiri mmosá namilili . mahiku othene anilikanyiherya yolya yinjene ni yosivexa , nto khàvaha akhw awe , àlya mekhawe . vano ahiwereiwa vanjene , khuloha ariheliwene omoroni .
ehapari yorera
mahiku awo , wahithukumana-tho muttitthi w atthu , vano yolya yahamalela . yesu ahiwihana awixutti awe , khwahimerya wira : muttitthi ula kihònela othunku . atthu àvira mahiku mararú ekittharaka , vano kharina yolya . kawirela orowa owani evoliwene , anomora etala mphironi : nave atthu anjene akhumme ottaiwene .
vano awixutti awe yahimwakhula yiraka : ninwerya ophwanya sai yolya yo wavoniha atthu ala othene mothakoni-mu ?
yesu ahakoha iraka : muriná iphau ikavi ?
awo khwakhulasa wira : nriná ithanú na pili .
yesu aharuma atthu okilathi vathi . ahikuxa iphau iyo ithanú na pili , ahimuxukhuru muluku , ahimeyanya , khwavaha awixutti awe wira yakawele atthu othene . awo khwakawela . yahikhalanatho ihopa vakhani soyeva : yesu ahirèriha-tho seiyo , khwaruma awixutti awe wakawela atthu . atthu othene yahilya mpakha ovona . ale yalyiye yahanle ophiyerya atthu ikonto xexé .
yesu ahamwarya atthu awo .
numalá , ahikela mukalawani vamosá n awixutti awe , khurowa elapo y odalmanutha . afarisi akina yahirwa , khupacerya ovanyihana ni yesu . ephavelaka onvelaveliha , yahinvekela ethonyeryo y okhuma wirimu . yesu ahlttha iphumu , khwahimerya wira : atthu ala anikivekelela-ni ethonyeryo ? kinohirneryani ekhweli wira nloko nla khaninvahiwa ethonyeryo .
siso , ahahiya , ahikela-tho mukalawani , analapuwela ekhopela ekina . awixutti yahiliyala okuxa yolya : yarina ephau emosá pahi mukalawani . vano yesu , àlakaka , ahiwirela : mwipasope orattene ni miropo s afarisi ni sa mwené herodi .
awixutti yahipacerya wapelana yaworu wira : tthiri , khanrina iphau . nto yesu ahìwa , khwahimerya wira : munàpeianela-ni mwaha w ohikhalana iphau ? ninlelo khamunòna walá khamunsuwela ? ankhili anyu arottiyeliwa ? mokhalana maitho : muhinònela-ni ? mokhalana màru : muhinìwela-ni ? khamunupuwela ? okathi wakawannyaka iphau thanu , khwavaha atthu ikonto thanu , mwakunxe ithokwa ikavi sasanrye mapattuxa yahanle ?
awo yahakhulasa wira : mulokó ni pili .
yesu ahakoha-tho wira : ankhi okathi wakawannyaka iphau thanu na pili , khwavaha atthu ikonto xexé , mwakunxe ittanka ikavi sasanrye mapattuxa yahanle ?
awo yahakhulasa wira : thanu na pili .
vano ahàkoha wira : nto ninlelo khamunsuwela ?
murima wa katekese
othunku wa yesu onninatà niha mokawanani .
muluku òpattuxa elapo wira atthu othene ekhaleke ni ephwanyeke mo mirerelo s ekumi aya . khathanlale akina wira ekhaleke axinene ni akina-tho ehaweke . owo ori ntoko mama onakhapelela an awe othene .
yesu n awixutti awe mothakoni yarina iphau thanu na pili pahi n ihopa vakhani . sinamwi sari vakhani , yesu ahonela othunku muttitthi w atthu yavoliwa etala . ahaxukhurela yolya eyo atithi ni ahikawana n atthu awo othene . waroromela wawe atithi ni waphenta axinn awe , ahimuthanlaka mutthu , ahinjererya yolya mpakha othene ovona .
yolya yowatta yesu yàvonihanalyawe atthu , mpakha ohala , ti ethonyeryo y ophenta wulupalexa wa muluku , ontthuna wira atthu othene ekhaleke òwitthyala ni òpuha .
khula mutthu onnipuha vekekhai akhalanaka ophenta w atithi , awonelaka othunku akhw awe , avaraka muteko onweryawe , wira othene epuheke .
wamini wira muluku onnaphenta atthu othene , onninvaha khula mutthu ikuru s oxintta milili. onnikawana mihakhu sawe n akhw awe , ntoko siralyawe yesu ekumi awe yothene .
omeyanya ephau , omuxukhurela muluku ni wakawela atthu ti nthonyeryo n otthuna wa yesu wivahererya n ekumi awe wira àreriheke atthu othene , ntoko siralyawe mokhwani mwawe ni mokaristiyani .
ovekela
pwiya , mahiku othene munivaheke ephau ene yeyo !
apwiya , nivaheni murima wolikana ni murim anyu , wira namorele ikharari atthu othene anihawa , niwoneke ntoko axinn ihu n ana a muluku , awo-tho t axinene itthu sirinahu .
ovanela ni olehana
amuhakhalai yanihimya wira : khavo onrupala sawaweru . ninnikupali wira itthu sirinahu , khaniphwannye n ikuru sahu pahi , nto atthu akhw ihu t anikhalihenrye ? ninnikupali wira hiyo nihana weteteya mwaha w akhw ihu ?
nimukhaliheryaka mulipa-òthoiwa , ninnisona okhala alupale oholo wawe , walá ninkupali wira nninvaha eri yawawe mana ti munn ihu ?
yesu ahakoha awixutti awe wira : munàpelanela ni mwaha w ohikhalana iphau ? ankhili anyu arottiyeliwa ? hiyo ninnikohiwa-tho molumo ala : ninnikhupanyerya mwaha w onihalela itthu sinjene , nto khaninkhaliheryana nivaraka muteko othene vamosá . exeni ?
nisukeke mmurim ani mwahu
yesu ahilimalela okuxa ephau , omuxukhuru muluku , omeyanya ni wakawela atthu .
khavo oninnuwela sawaweru !
makhalelo ahu
ehapari yorera
vano yesu ahivenya n awixutti awe , arowaka mittetthe sattamenle okesareya wa filipe . mphironi ahakoha awixutti awe wira :
atthu amra wi miyo ka pani ?
awo yahimwakhula wira : àkhala anihimya wira nyuwo mwá yohani mbatiza , akina wira mwá eliya , akina-tho wira mwá mmosá a maprofeta .
yesu ahakoha-tho iraka : mankhi nyuwo , munihimya wira miyo ti pani ?
pedru ahimwakhula wira : nyuwo kristú .
vano yesu ahakhottiherya n ikuru omulèla mutthu sa yowo .
vano-nto ahipacerya walèla awixutti awe wira :
mwana a mutthu ohana ohawa vanjene n uruniwa n anamukuttho ni mahumu n awixuttihi a ikano . ohana wiviwa n uhihimuwa mokhwani mmurottoni mwaya .
yesu anihimya itthu iya ahivithaka etthu . vano pedru ahimwihana wiphini , khupacerya onvanya . nto yesu ahirukunuwa àwehaka awixutti awe , khumpwapwela pedru , iraka : okhumé va , satana ! we khunupuwela itthu sa muluku : onupuwela s atthu pahi .
yesu ahlhana muttitthi w atthu vamosá n awixutti awe , khwahimerya wira : akhalá mutthu ontthuna okitthara , aikhotte mwanene , akapatteke mwikimanyo awe , akitthareke . tthiri , ole ontthuna wopola ekumi awe , enomurimela ; vano , ole onikupali orimeliha ekumi awe mwaha wa miyo ni wa ehapari yorera , owo onim òpola yeyo .
mutthu onttotta-ni okhala mwanene itthu sothene sa vathi , ekumi awe erowaka opweteya ? walá ontthuna ovaha exeni wira àkakhanye n ikumi awe ? akhalá mutthu onuliwa muru mwaha wa miyo ni wa itthu sinixuttihaka , uliwaka eriyari y atthu ala òhiroromeleya ni òttheka , nave miyo kinimuleliwa muru yowo , vanrwaka movuwani mw atithi vamosá ni malaikha òwarya .
murima wa katekese
otthara otthuna wa muluku vankhweleya wikhotta mwanene ni okupalela ohawa mpakha okhwa .
mwirirya wa yolya yokaweliwa muttitthi w atthu onnithonyerya etthu yulupale yaphavelawe yesu : omwene wa muluku , eyo t iyo , opaka nloko nisyá n atthu , ohikhanle-vo òthanyiwa nnàkhala òthanliwa , akhanle-vo alupale yarumelaka atthu othene wira ekhaleke sana .
yesu ahòna wira attharaka vomalela otthuna wa muluku , ahana ohawa n ukhottiwa mpakha wiviwa . tivó vapajenryawe olaleya ohawa wawe .
mutthu ontthuna , ntoko satthunawe yesu , opaka nloko nisyá ninlipana n ophenta onlvaha ni onrumela , ohana wikhotta mwanene , ohiphavela mihakhu sinvikana s akhw awe , ohiya oruma , olikanela othanyiwa n ale amphavela sawayaru pahi .
nloko nisyá n axinna , eyo t iyo , omwene wa muluku ti wawaya ale anlikanela ophenta yivahereryaka mmansaya wira yarumeleke akhw aya mpakha wakhwela .
ovekela
apwiya ti makampusi aka , khivo enikihalela .
annikiviriha iphiro soloka mwaha wa nsina naya .
kaviraka mwepiphini mowopiha , nkinova etthu yotakhala , mana nyuwo , apwiya , munkhala ni miyo . nyuwo munnikisuka , munnikilipiherya murima .
ovanela ni olehana
khula mutthu upuweleke mmurimani mwawe ni othene ehimeryaneke supuwenlyaya . yesu ahakoha awixutti awe wira : nyuwo , munihimya wira miyo ti pani ? olelo onimukoha khula mutthu mwa hiyo : miyo ka pan inyu ? munnamini wira ki mpatthan inyu , kinophentani ? munnitthuna okitthara mpakha okhomeliwa vamwikimanyo ?
exeni yesu àkhottihenryawe awixutti omulela mutthu sa yowo ? pedru n akhw awe yanimusuwela yesu apaka mitikiniho , nlelo yari ehinatthi omusuwela yesu okhomeliwe vamwikimanyo . yanimulipelela mòpoli òweryexa . mankhi hiyo mòpoli xeni oninwehereryahu ?
khula mutthu aikoheke murim awe : kinivilela sai sohawa wira kimutthareke yesu ? .
nisukeke mmurimani mwahu
yesu ònihimerya wira : akhalá mutthu ontthuna okitthara , aikhotte mwanene , akapatteke mwikimanyo awe , akitthareke .
mwalapwa òvara onsuwanyeya mirala !
makhalelo ahu
ehapari yorera
yesu ahikela mukalawani , awixutti awe yahimutthara . nananoru , ahikhumelela mwanamukhaya mphareya , mpakha mawimpi enahala osamiha ekalawa . vano yesu ira arupaka .
awixutti awe yahisuserya varupawe , yahinvenxa , khumuhimerya wira : pwiya , munòpole !
yesu ahiwakhula wira : munòveia-ní , wamini wanyu ori vakhanene ?
vano , ahemela , ahipwapwela n ikuru epheyo ni màsi , khukhumelela omàleleya wulupale . alopwan ale yahitikinihiwa vanjene , khwira :
mano , mutth ula ti pani hatá epheyo n iphareya sinimwiwelela yola ?
murima wa katekese
mawimpi emorelaka mukalawani , yesu ira arupaka . awixutti esareiyene wova , yahinvenxa .
yesu pwiya ni mwanene itthu sothene , ahimàliha epheyo , numalá ahakoha awixutti awe iraka : munòvela-ní nyuwo munikirela miyo mòpoli ni miyo kikhalaka va ni nyuwo ?
hatá arupaka walá akhwaka vamwikimanyo yesu onninòpola .
hiyo , ntoko awixutti awo , nopacerya omwamini yesu àvoniha aretta , apuhuwiha iphau. alavula ni malikanyiho , amàliha epheyo ni ephareya . vano yesu onninihimerya wira nimwaminiki yowo pahi okhwiye ni ohihimuwale .
simoni pedru ahimwakhula wira : pwiya , nintthuna omutthara pani ? marina molumo anivaha ekumi yohimala , ti nyuwo . vano hiyo nihamini , nosuwela wira nyuwo mwá kristu , orummwe ni muluku .
ovekela
apwiya !
kinnimàliha murim aka , kinnitthyaliha , ntoko mwanamwane ovonne mmutheteni mw ame awe .
ovanela ni olehana
muluku ti ekekhai khanvonya ni khaninthepya . hiyo ninnikupali wira ontthuna onòpola hatá sinikhumelelaka itthu sinnòpopiha ?
nòpopihiwaka mreke exeni wira nihòveké ?
nettelaka okristu ahu mwaha wo wova , ninnettihiwa n iroho yowarya ?
nisukeke mmurima ni mwahu
yesu ti muluku onkhala ni hiyo khula okathi ni onnihimerya wira : muhòveke .
mutthu khanira : kètte nani ? muluku ari-vo !
makhalelo ahu
antónio ni veronika akristu òthelana mukereja . vano mwan aya awereiwa vanjene . amama verónika yahilavula wira : nimukuxe mwan ola , nimurohe oxipiritali . vano apipi aya yahihimya wira : nàxerye ehako .
averónika yahikhotta , khurowa wavekela amama akristu akhw aya wira : kakhaliheriwe . yahimukuxa mwan owo , enamuroha oxipiritali .
mwan owo ahikhala mahiku vakhani , khuvona . vano amusi yahitteliwa murima. okhala wira yahimona mwan ole avonne .
ehapari yorera
yesu ahilapuwa-tho ephareya , khuphiya okhopela . muttitthi w atthu wahimuthukumanela weiwo : owo ari ophareya .
vano ahiphiya mukhulupale mmosa a empa y othukumana , ihaniwa jairo . amonakaru yesu , ahikokhora oholo wawe , khunvekela amuthipelelaka wira : kihovarani metto , mwan aka mwamuthiyana ohanle okhwa . murwé mmwixatherye matat anyu , wira avone , akhale mukumi .
yesu ahirowa ni yowo . atthu yamutthara khiyàrere , enamphunya vanjene .
mw atthu awo ahikhala muthiyana mmosá , amanle iyakha mulokó ni pili ephom awe ehononeyaka . owo ahaphwanya akulukhana anjene , ahononaka muhakhu wothene warinawe . akulukhana yahimuhaxa vanjene , vano , khaphwanyale okumi , masi yanvira atepaka .
vano awixutti awe yahimuhimerya wira : nyuwo munnona wira muttitthi ula annophunyani , munnikoha sai wira : okikwannyale tani ?
masi yesu ahiwehaweha okherekhere , wira amone irale eyo . muthiyan owo anthukumela ni wova , okhala wira ansuwela samukhumelenle . vano , ahirwa , ahlrihela vamettoni va yesu , khumwalikelela ekekhai yothene . vano yesu ahimuhimerya wira :
mwan aka , wamini wanyu wowopolani . muroke ni murettele , mukhaleke mukumi .
nlelo alavulaka siso , yahiphiya atthu ekhumaka owannyawe jairo , khwira : mwan inyu ohòkhwa . munimukhulela-ni-tho mwixuttihi ula ?
nto yesu khajanle molumo ala , khumwirela jairo : muhòvé . mwamini pahi .
vano khatthunne oholiwa n atthu akina , ahikhanle pedru ni yakobo ni yohani , munn awe yakobo . vaphiyalyaya owannyawe mukhulupale owo , yahaphwanya atthu yanyakulasa , ekhuwelaka , yinlasaka valupale . yesu ahikela mpani , khwahimerya atthu ale wira : munnyakulela-ni ? muninlela-ni ? mwanamwane owo khakhwiye : onorupa .
nto atthu ale yahimutheyasa . yesu ahiwòmola othene , aharowana atithi awe n amam awe mwan ole , n ale yarinawe ararú , khukela mpani-mmwe mwari mwanamwane . yesu ahinvara ntata khwira : talithá kùm ! eyo enihimya wira : mwanamwane , kiniwirelani ti mi , nvenyé !
mwarusi uwo ahivenya nananoru , khupacerya wetta : arina iyakha mulokó ni pili . atthu yahituthuwa , khutikinihiwa vanjene . yesu ahalopola n ikuru wira ehimulèle mutthu etthu ila , khwaruma onvaha yolya mwanamwane owo .
murima wa katekese
omwamini yesu onnixintta mixankiho sahu .
molumo ala annithonyerya murerelo mulupale wo wamini , oniwerya owòpola atthu hatá mokhwani .
omwamini yesu onlikana ni omukwannya yowo . muthiyan owo ahimukwannya yesu. mana animwamini yowo .
attharaka solimalela s ephattu y ayuda , muthiyan owo ari ni mwikho mwaha w erett awe eyo , yamurava-tho mwikho atthu yakwannyawe . tivó vuliwawe muru ni wova , khuphiya ottuli wa yesu pahi .
yesu khonve wanyiheriwa oravihiwa mwikho ni muthiyan owo , nto ahimphavela. khumuttottopela iraka : mwan aka , wamini wanyu wowopolani .
omwamini yesu okhala ntoko muthiyan owo omukwannyale , axinttaka solimalela sa mwikho ni ahòvaka woneliwa ni muttitthi w atthu . omwamini yesu omuroromela hatá okathi ohimphwanela ororomela .
ti siso siralyawe jairo , òmwamini yesu hatá ahimeriwaka wira , mwan inyu ohòkhwa .
ovekela
apwiya yesu !
miyo kinnamini. mukikhaliherye , nto wamini waka orokhala vakhani .
ovanela ni olehana
muthiyan owo , amukwannyale yesu , ahixintta itthu sinjene samukhottiherya omwattamela yesu . hiyo tisivi mikhottiheryo sinxinttahu wira nimwamini yesu , nimutthareke ?
muthiyan owo ahipacerya wiwa sa yesu , ahimwamini , ahirowa omukwannya . wiwa sa yesu , omwamini , omutthara ni watàna ni yowo ti ephiro enttharahu hiyo ?
muhòvé . mwamini pahi . ninnamini wira nakhwa. ninrowa okhala vamosá ni yesu mahiku othene ? walá nnimutheya yesu ntoko siralyaya atthu ale ?
nawereiwaka nimmutthyawelela yesu nimuroromelaka ?
nisukeke mmurimani mwahu
yesu òhimya wira : miyo ki ohihimuwa ni ki ekumi . ole onikamini miyo , hatá anakhwaru , onokhala-tho mukumi .
vano ole onetta ekumi , onikamini miyo , khankhwa-tho .
mutthu khankhwa ntoko mutathi wa nakhuwo ; onkhwa ntoko mutathi wa mele !
alaleyi omwene wa muluku
hiyo nihaneliwa opacerya mulaponi mu omwene wa muluku walaleiwe ni yesu : watàniha maloko othene wira ekhale omusi omosá w axinna .
omusi musyá w axinna , alopwana n athiyana , ti ovalui wa muluku . yesu onnikawana n awo ekumi awe ya mwana a muluku ni onnaruma olaleya wira : omwene wa muluku ori vakhiviru wanyu .
mwixutti a yesu onniphavelexa omwene wa muluku ovikana ekumi awe . waphwanya axinna t otteliwa murima vanjene , tivó yesu onnitthapa alyaka vamosá n anatampi erukununxene murim aya .
nira nlo nahatikiniha ni nahiwumiha owanonimafarisi n awixuttihi a ikano yakhotta omwamini yesu , nto nonisuweliha muluku èkekhai .
makhalelo ahu
mulaponi mu mmiravo aphavelaka owixutta okalapintero ohana ovara muteko vanjene wira amukhaliherye mwixuttihi awe mwa miteko sothene , hatá sihikhanle ekalapintero . simalaka iyakha sikina , aixuttalene ovara muteko , onimuliva mwixuttihi awe , khumulaihaka wira apajeryeke ovara muteko mekhawe vaté vawe .
ehapari yorera
murima wa katekese
yesu onninitthana ni onninruma oteka maloko òwiwanana .
okathi wa yesu , amiravo akina wira ekhale awixuttihi a ikano yanrowa omusoma biblia vaté vawe mwixuttihi mulupale , envarelaka miteko sarumawe wira awixuttihe otaphulela ikano sa moise . siviraka iyakha sikina sowixutta , yanikhalihiwa awixuttihi a ikano .
yesu ti mwixuttihi àkhweli , nto khawihanne awixutti wira àsomihe ikano sa moise envarelaka miteko sawe .
yesu ahiwihana awixutti awe wira yetteke ni yowo ekumi aya yothene ewanaka ni sotakhala ni elaleyaka omwene wa muluku .
yesu òrummwa n atithi , yowo-tho aharuma atthu ni onnaruma-tho othene animwamini wira vamosá ni yowo , evareke muteko mulupale atithi wanvahalyaya . mutek owo ti wathukumanya atthu wira ekhale nloko ni omusi . tivo vanarumawe orowa anli-ànli .
olaleya omwene wa muluku ti wowakuveya , okhala wira ilapo sothene siri ntoko ematta yulupale memmo muttokontthe yolya yolikana ohempwa . atthu othene mmurimani mwaya anniphavela exariya , murettele ni ophenta , annilikana wiwa ehapari yorera . ti wokhweleya olaleya murettele onkhuma wa muluku , tithi àtthu othene , onimuruma mwan awe òpacerya waphavela anawe akina othene .
awixutti annilaleya orwa wa mwan owo a muluku ni mulupale àtthu othene . ti yowo onrwa wavaha atthu nlevelelo ni watàna , okhala wira yari ethanyanaka mukina ni mukhw awe mwaha wa itampi .
evekelaka opuro vatthokoni vamphiyaya , annavaha murettele axinene anakhelela ni siso t ampaceryaya omusi w akristu . vavo atthu vamphentanaya ntoko axinna . atithi aya ari vo . ole oniwakhelani nyuwo , onikakhela miyo : vano yowo onikakhela miyo , onimwakhela ole okirumme .
ovekela
muluku tith ihu !
nyuwo ti mwanene ilapo sothene .
mwanjererye alaleyi a masu anyu , wira atthu othene yiwelelaka masu awo , yatàneke ni murettele momweneni mwanyu .
ovanela ni olehana
antthuna onvekela sai ole ahinimwaminaya ? antthima omwamini sai , ehilalèriwe ? vano , antthuna olalèriwa sai , ehikhanle atthu òwalalèrya ? t ani ontthuna olaleya , ahirivo orummwe ?
yesu khawíhanne arummwa mulokó nanli pahi , nnaḱhala khàrumme awo pahi , nto ahathanla awixutti akina miloko mithanu na mili n atthu anli , wira anithonyerye hiyo othene nimmutthara , muteko ontthunahu wavarela axinna ahinatthi omusuwela . nnira exeni wira nilaleye ehapari yorera ?
yesu ahiwihana-tho athiyana okhala awixutti awe , hatá okathi yole athiyana yahalimalelaya okhala ni olavula vathukumanaya alopwana . ililamelo xeni sinakhottiherya athiyana ovara miteko sa mettelo a elapo ahu ?
athiyana annikawana n alopwana mwettiheryo wa ikomunidade ni miteko sikina sa nloko n akristu ?
axitithi annetetela wira an aya axithiyana esomeke oxikhola ntoko siniwirelaya an aya axilopwana ?
nisukeke mmurimani mwahu
solya khasirere mmatta : vano alipa-òhepha ari vakhani .
nanso munvekeleke mwanene ematta , wira àrumihele anamuteko mmatta mwawe .
warya wa nsuwa onnimwalèla elapo yothene , okhumaka nipuro nimosá !
makhalelo ahu
ehapari yorera
ale miloko mithanu na mili n anli yahihokolowa n utteliwa murima , ehimyaka wira : pwiya , hatá malaikha òtakhala annimwelela mwa nsina nanyu !
yesu ahahimerya wira : miyo komona satana amoraka wirimu ntoko overunya . mwiwé : kihovahani owerya w onyakatta inowa n iyalala , kihovahani owerya w opwetexa ikuru sa satana : khivo eniwerya owirihani yotakhala . vano , muhitteliwé murima mwaha wo wiweleliwa ni malaikha òtakhala : mutteliweke murima , okhala wira masin anyu àlempwa wirimu .
okathi ene yowo , yesu ahitteliwa murima mw eroho yowarya , khwira : miyo kinottottopelani nyuwo tithi , mwanene wirimu ni vathí , okhala wira muhakhuwa itthu iya atthu òsuwela n a miruku , khwasuweliha axikhani . ayo , tithi ! tthiri ti siso sitthunnyanyu n urera wanyu murima . itthu sothene kivahiwe n atithi .
khavo onimusuwela mwana , ehikhanle atithi : khavo onasuwela atithi , ahikhanle mwana , n ale mwana ontthunawe wasuweliha .
vano yesu , arukunuwelaka awixutti awe , ahiwitiherya iraka : àreriwa maitho anona itthu sinònanyu . kinolèlani ti miyo , wira : maprofeta ni mamwene manjene yahiphavela wona itthu sinònanyu , khuhona ; yahiphavela wiwa itthu sinlwanyu , khuhìwa .
murima wa katekese
otteliwa wahu murima okhala àna a muluku .
awixutti yahitthika etteliwaka murima vanjene , nave yesu ahitteliwa murima , khwattottopela atithi okhala wira ahavaha atthu axikhani ankhili wira esuweleke mirirya s omwene wa muluku .
ninnitteliwa murima nikhalaka ni murettele , natànaka ni muluku tith ihu n axinn ihu othene .
satana owo , yesu omonalyawe amoraka wirimu , t itthu sothene n atthu othene anavalanya atthu , enamwalanasa ni muluku n akhw aya . awixutti yarummwe ni yesu wavaha atthu murettele , yahimomola satana owo , mwlnanihi oniruha ekhotto .
yesu khanniruma wira naruhele atthu anjene mukomunidadeni mwahu wira ebatiziwe , nto onninruma walalòrya atthu othene ophenta omosaru ni ohina mukano wa muluku . muluku khamurumme mwan awe mulaponi wira àhukhumu atthu : òmurumme wira atthu yopoliwe ni yowo .
mwirirya mulupale ontthunahu osuwela hiyo akristu , n atthu othene , amaka n ale a idini sikina , t ula : muluku onnaphenta atthu othene ntoko an awe . vano ophenta nno ti yesu pahi onwerya wasuweliha atthu , mana owo ti mwana olenve ekumi awe wira aphente othene .
wamini wira muluku tith ihu , ophwanya ephattu y ekumi ahu ni osuwela makhalelo ahu . mutthu ohinsuwela wira muluku onimphenta ntoko mwan awe , khansuwela vankhumawe , exeni enkhalelawe vathi-va ni vammalelawe . ori ntoko mutthu ohinsuwela nloko nawe .
naminiki wira muluku tith ihu , ninnimusuwela-tho wira khula mutthu ti mwan awe ontthunahu omphenta ni omuttittimiha .
ovekela
miyo kinottottopelani nyuwo tithi ,
mwanene wirimu ni vathi , okhala wira muhakhuwa itthu iya atthu òsuwela ni a miruku , khwasuweliha axikhani .
ayo , tithi , ti siso sitthunnyanyu n urera wanyu murima .
ovanela ni olehana
ti sivi itthu sinnitteliha murima ?
ninnitteliwa murima okhala wira eroho yowarya enikhala mmurimani mwahu ?
nniwakhela sai atthu anvekela okela mukomunidadeni mwahu ?
ninnittittimiha osuwela w atthu axikhani ?
ninnimutthuniherya khula mutthu wira ahimyeke omwamini wawe ?
nisukeke mmurimani mwahu
yesu ti mwana onnisuweliha atithi .
mwamuthupi khanrummwa wipa , onona mmansawe !
makhalelo ahu
mukristu mmosá , nsina nawe silvio , ohana ematt awe ya mihali . imara pili ahĩyeriwa mihali sawe . ekwaha yanenli yarwiyawe nawí ye , sílvio vamosá n amwar awe elivira n akristu othene yari okapela evarasaka muteko wo wupa ixixolo wira yinjereryeke ekapel eyo . nawiye khaphiye omihalini pahi , ahirowa-tho owannyawe silvio , khumwiyerya iparatho .
sílvio khamakenle omàla pahi , vano ahupuwela orowa omphavela mukhulukana wira avirele ematta vamosá ni vate vawe wira nawiye akhwé .
esumana eyo , muhim awe silvio , ori mmaka . silvio ahimuxekurya , khumuhimerya wira : mwakhala wira mophiya ematta yovireliwa , mukihimerye orattene wira kiwerye wotaphulani . jorje ahimwakhula wira , miyo nkiphiye mmatta mwanyu .
vathukumanalyaya , mwalimo ahahimerya amaka n akristu wira elevelelaneke .
muluku pahi t onimulamula khula mutthu .
ehapari yorera
alipa-òliviha mpósito othene n anatampi yanimwattamela yesu wira emwiwe . vano afarisi n awixuttihi a ikano yanimwàpa , ehimyaka wira : ola onlimalelana n anatampi , khiyalya ni yawo !
vano yesu ahahimerya nlikanyiho nla , ìraka : t ani a nyuwo , akhalaná ipwittipwitthi sawe miloko mulokó , yamurimela emosá , ahinahiya iye sikina miloko mithanu na mixexe ni thanu na xexe mothakoni , arowaka ophavela ele emurimenle , mpakha ophwanya ? aphwanyá vale , onnitteliwa murima , khukapatta epwittipwitth iyo mmakhatani . aphiyakaru owani , onnathukumanya apatthani awe n anamwattamanani awe , anahimerya wira : mutteliweke murima vamosá ni miyo ! kophwanya epwittipwitthi aka yakirimenle .
siso , miyo kinolèlani wira : wirimu onotthapeliwa volikana natampi mmosá onttharuwa sottheka sawe , vowavikana atthu miloko mithanu na mixexe n athanu n axexe àxariya , ahimphwanelela orukunuxa murima .
nkhi muthiyana xeni onlra akhalanne ilívura sawe mulokó , yamurimela emosá , ahinapattiha muthuko , ahinavela mpani , khuhiphavela orattene , mpakha ophwanya ? aphwanyá vale , onnathukumanya apatthani awe n anamwattamanani awe , anahimerya wira : mutteliweke murima vamosá ni miyo : kophwanya musurukhu aka wakirimenle . siso , kinohimeryani wira : malaikha a muluku anotthapa volikana mwaha wa natampi mmosá onrukunuxa murima .
murima wa katekese
yesu ti makampusi òrera murima onaphavela ale antthara iphiro sothweleliha .
awixutti yahirummwa ni yesu wahimerya atthu wira : omwene wa muluku ori vakhiviru vanyu ! yahihokolowa n utteliwa murima okhala wira hatá malaikha ònanara yaniwiwelela . nto entthuna wakhumelela exeni ale yakhontte wiwa ? onokhottani , onikikhotta miyo . vano , ole onkikhotta miyo , oni mukhotta ole okirumme .
yesu ti naxariya mmosarú ni makampusi òrera murima , ohipaka mwapwittipwitthi orimenle n uhitiwe wira anòpole .
yesu onnimulikanyiha-tho muluku ni muthiyana òthoiwa . musurukhu omphwanyawe ni muteko awe , ti wokhweleya . hatá elivura emosá pahi yamurimela , onona ntoko etthu yulupale emurimenle tivó khammumula mpakha ophwanya .
muluku kharina an awe wira àrihele ota . muluku onnimulemeliha vanjene khula mutthu amphwanelihaka vamaithoni vawe , muluku khanwerya omuliyala nnákhala mmosán awe , alopwana walá athiyana , hatá yamutthekenle vanjene . muthiyana ommwamwiha mwan awe onowerya omuliyala ? walá onowerya oliyala ommorela ikharari yowo ori ephome awe ? vano , onamwi owo amuliyalaka mwan awe , miyo nkinoliyalani , nnákhala vakhani .
ovekela
apwiya , muluku aka , miyo kinnetta pure ntoko epuri erimenle : mukirwele miyo , murumeyi anyu , okhala wira nkiliyanle ikano sanyu .
ovanela ni olehana
omusuwela wahu muluku onilikana n osuwela w afarisi ? walá onnivirikana ?
yesu okhwenle wasuweliha atthu wira muluku èkekhai onaphenta anaxariya n anatampi . exeni ?
ekomunidade ahu y akristu ennilipa ni yesu , yowo oniwakhelela anatampi khíyalya ni yawo walá ennilipa n ikano ?
okhala wira nri ekomunidade enlipa n othunku nimphuka sai milattu sinkhuma eriyar ihu ? ninnimukumiha mukhw ihu vamutekoni , ninnimomola mukomunidadeni ? wira siso vannirerela ?
mutteliweke murima vamosá ni miyo ! nnakhulela sai molumo ala mmakhaleloni mwahu , nosareya otteliwa murima mwaha wa ikharari tithi sinnimorelawe khula okathi ?
yesu t ukhanle òwisetta , khonve olavula ekekhai , khatthyanwe warumela atthu . khaphavenle ottottopeliwa n atokwene èdini , nnákhala n ale èlapo .
khonve onyoholiwa mwettelo awe ovirikanaka n ule w atthu akina alupale . khaphavenle winnuwihiwa vamaithoni v atthu . khàthokorenrye atthu yamwapa , nnákhala makhulupale yamwanyiherya okhala òhiwelela . khikasompe wira ahapajeke makhulupale àhimeryaka ekekhai yaviruxa .
muluku òmuhihimuxa yesu , ekumi yoxintta okhwa . yesu t opacerya , onniniholela . yowo t ephiro aim ennipixa mwekumini .
makhalelo ahu
ilapo sikina àkhala mapuro malupale anlompiwa mukhalelo w ephattu , awo anniholeliwa ni mutthu mmosá onihaniwa xarifu n atthu akinaku animukhaliherya , alopwana n athiyana .
mmaxilopiwani mmo annirwa atthu anjene ekhumaka ilapo sikinaku , erwelaka olompa , okoha maxankiho aya monkoni mw ehako , olòliwa , omutaphula natiri ammanalyaya mukwaha mukina , yarwaka anniruha otthu , ilyakhu , musoro , ipuri .
vano ansiau , muholi àkristu awo yakhontte , ahihaxiwa vanjene ni mwené vamosá n atthu yavaranawe muteko , mwené owo ahira siso mana atthokelela wira ansiau uwo n akristu akhw awe n ukhotta waya warowa wasuweliha atthu itthu iye sinireya nipuro nlo s olavilavi ni sowiyerya . vano atthu khiyàrowa-tho olompa nipuro nlo . vireyaka siso warowa omalamala muteko walipanawe xarifu vamosá n akhw awe ni mwené aya .
ehapari yorera
yesu n awixutti awe , yattamelaka oyerusalemu , yahiphiya obetifage , vakhiviru ni mwako olivera . yesu aharuma awixutti anli , awirelaka : murowé muttetthe ori oholo iwe . mphiyakaru-wo , munomphwanya buru mwamuthiyana atthukeleliwene : ori ni mwaxan awe . mwamutaphule , mukiruhele va . akhalá onokohani etthu , mmwakhule wira : apwiya t anaphavela , animwahokoloxa nanano .
vahìraneya siso wira emalelihiwe yahimyalyawe profeta wira : mulalèrye muttetthe w oyerusalemu wira : mone : mwené anyu onrwa wa nyuwo . owo t owlyeviha , onrwa amukilathenlene buru ni mwaxana a buru ontexa miritti .
yesu akelaka oyerusalemu , atthu othene a mmuttettheni yahekeseya , yanikohana wira : ti pani ula ?
muttitthi w atthu wanakhula wira : ola ti profeta yesu , onkhuma onazarethi w ogalileya .
vottharelana , yesu ahikela mpani mwa muluku . ahiwomola-mo atthu yatumiha ni yathuma mpani memmo . ahipittula mesa àlipa-òwakakhanya musurukhu ni minyukhu s ale yatumiha ipomba , khwahimerya wira : volempwa wira : emp aka yihaniweke empa y olompa . nto nyuwo mokhaliha nikhuku n anawlye .
alipa-òhona n alipa-orakala yahimwattamela yesu mpani mwa muluku , van owo ahavoniha . axinamwane yanikhuwela mpani mwa muluku yiraka : avuwihiwe mwana a davidi ! alupale ànamukuttho n awixuttihi a ikano , vònalyaya sotikiniha siralyawe yesu , vawiwalyaya axinamwane ale , yahinanariwa vanjene , khumwirela yesu : munniwa sinihimyaya ala ?
owo ahiwakhula wira : kinniwa , ayo ! khamunasome silempwaya wira : ni masu ànamwane , ale anetta n ale a mmatatani , muhilikanyiherya ovuwa ?
vahimyalyawe siso , ahahiya , khuvenya mmuttettheni mme , arowaka obethania , khuviriha weiwo ohiy ule .
murima wa katekese
yesu ti empa esyá ya muluku eriyari ahu .
yesu vaphiyalyawe oyerusalemu nira na pásikha nari vakhiviru . atthu anjene òrera murima yahirwa oyerusalemu wira etaphuliwe mikho saya .
omwene yesu orwenlyawe opacerya vathí-va , onònihereya hiyo nirumelanaka mukina ni mukhw awe . mureyaneke miritti mukina ni mukhw awe : siso munomaliherya ikanó sa kristu .
yesu anisuwela wira makhulupale ànamukuttho yarowa onanariwa mwaha w owomola anamarotta mpani mwa muluku , nto yesu ahonela orera wiriha siso , mana ahiyale marotfawo , wari okhaliherya edini yohononiwa . yesu , mahiku othene , ahilaleya wira muluku onsiveliwa omoriwa ikharari , nto khamphavela mikuttho .
yesu vawomolalyawe anamarotta , alipa-òhona n alipa-òrakala , yanyiheriwa okhala ni mwikho ekhottiheriwaka okela mpani mwa muluku , vano yahiwerya okela ni yesu khwavoniha .
yesu ahimaliha enamuna atthu yupuwelaya wira empa ya muluku yari oyerusalemu pahi .
yesu yowo ti muluku onkhala vamosá n atthu : ale animwamini yesu ari empa ya muluku .
ovekela
apwiya , munivahe eparakha yo wokokhorelani nettihiwaka n eroho y ekekhai , okathi t okathi ni mapuro othene .
ovanela ni olehana
ànamukuttho n anamarotta yaniphwanya mihakhu mwaha wa mikuttho atthu sahelaya .
okhala wira mwana a muluku ohipaka mutthu ntoko hiyo , empa ya muluku eri vai ?
oraruwa , onamittompe , ohapaliwa , esuruma .
ikapela sahu ti sowi sai ? ninttittimiha sai ? ninniphavela wira sikhaleke vorera yotekiwa sana n ijanela wira mukokoleke mpani mmo ? atthu annòna wira eyo empa y atithi ni annirwa okapela ni murettele etteliwaka murima ?
ninnittittimiha ipa sahu ntoko ikereja sa vatthokoni , vavo vankhalawe muluku ?
yesu ansuwela wira makhulupale yaniphavela omwiva . nto yesu t ówisetta , t owimaliha khònve sahimyaya ni siraya atthu akina , okhala wira yesu ori mophentani mw atithi awe amurumme . vano hiyo nintthuna okhala sai ntoko atthu òwisetta nixinttaka wova ?
nisukeke mmurimani mwahu
akhalá mutthu onkiphenta , onimwettela molumo aka , atithi anomphenta yowo . hiyo nnimorwa wa yowo wira nikhaleke mwa yowo .
makhalelo ahu
ehapari yorera
yahanle mahiku manli ophiya nira na pásikha ni na iphau sohiheliwa miropo . alupale ànamukuttho n awixuttihi a ikano yaniphavela enamuna y onvara yesu mwitiho , wira emwive . tthiri yanihimeryana wira : nihinvaré nihiku na nira , wira ohikhumelelé onyakulihana w atthu .
vano yuda isikaryoti , mmosá àle mulokó nanli , ahirowa w alupale ànamukuttho , wira àvahererye yesu . awo vamwiwalyaya , yahitteliwa murima , khumuhimerya wira anonvaha musurukhu . vano yuda aniphavela okathi wokhweya , wira anvarihe yesu .
murima wa katekese
wamini mwirirya w okhwa ni w ohihimuwa wa yesu mòpoli ahu .
katekese ovinre nihiwa wira yesu aphiyakaru oyerusalemu , yahihala mahiku vakhani ophiya nira na pásikha . yesu ahakheleliwa ni muttitthi w atthu anjene òrera murima , yamuroromela wira arwa owòpòla mihawelo sinjene sohixariya ni sopuheriwa .
atthu awo yamutthapela yesu oyerusalemu , yahitaphuwa tthiri walá yahona wòtothiwa ? hiyo nnimutthara yesu . ninnisona otaphuwa ?
ehapari yorera yiwalyahu ya muthiyana itthenle makhura vamuru wa yesu , ennikhaliherya wira nisuweleke mwirirya w okhwa wa yesu mòpoli , onnikhaliha atthu òtaphuwa .
ayuda yahilimalela wòttiha makhura muruttu ohinatthi ovitha . akhalá onkivaha esanta wira kivithaniwe , nlelo kinari mukumi , kinnòna wira owo onnikiveha . vovirikana yesu ahikupali n utteliwa murima , ninlelo ahimyaka-tho wira ehapari yorera entthunawe olaleya , entthuna olikana ni makhur awo yittheliwe vamuru vawe ni muthiyan owo .
wiviwa wa yesu ontthuna olikana opwexa murinki , ephome awe yomwarexiwe entthuna olikana ni makhura òwunkhela wira atthu othene yakhele ekumi esyá .
awanani a yesu yaniphavela enamuna y onvara wira emwive . awixutti awe yahilavula wira makhura etumihiwe wira yinjereryeke musurukhu ; mmosá a yawo , yuda , àlikanana onvahererya yesu awanani awe .
ovekela
xontte pwiya yesu !
munisuwelihe winnuwa w ophenta wanyu , ohina mukano , weiwo ohowerihaleni wivahererya owòpola atthu othene .
ovanela ni olehana
yesu àtthyawenle ottaiwene w ale yatthuna omwiva amòniherya okhala mutthu òwisetta ?
yesu ahalaka owerya ovilela ohawa n ukhwa , murim awe walipanne exeni ? hiyo nnakhelela sai mihawelo ?
miruku s athiyana sinnikupaliwa , sinòneliwa vatthu ? walá alopwana pahi t asuweli ?
nisukeke mmurimani mwahu
ehapari yorera ya yesu ti wunkhela omwarexeliwe mulaponi mothene . murowé , mwawixuttiheke atthu a maloko othene , mwabatizaka ni nsina n atithi ni na mwana ni na eroho yowarya .
muthiyana namirukú , khanaminiwa nananoru !
makhalelo ahu
atthu anetta ekwaha yokhuma wamphula orowa onakhala , eviraka omonapo. muttetthe w omweravale anniphwanya ekereja yotekiwa n ixixolo , yotthuneliwa n isinku ni yottelihiwa . epantte eniweha nivá kulo , mukhora khuvo , masi sihavo mikimanyo mili sulupale muxirini okhala wira ekerej eyo etekeliwe wira yupuweleliweke mamisionário manli akhwiye vavale okathi w ekhotto .
mahiku yettaka mararu mweri wopacerya w eyakha 1985 , ohiviwa irmã teresa , ari namasomiha èxikhola yulupale y onattetthe . nihiku nenlo yahivakasiwa-tho atthu akina anjene .
mulupal ihu alfredo ahisoma iyakha sinjene wira akhalé mukhulukana , ahirwa elapo ela wira aloleke aretta . masi ohokhwa vohipisa , sothene sarinawe n usuwela wawe solakaseya . nireke wira muluku oromuthanya n usuwela warinawe wira iviwe ?
akristu òmweravale ahakhulasa wira : nná ri ! khathanyiwe ni muluku . hiyo ninnamini wira ephome y atthu othene emwarexeliwe nipuro nla , enniphwanelela vamaithoni va muluku . tivó vathukumanalyaya othene vamosá , khupuwela oteka ekereja wira yupuweleke wivakasiwa w axinn ihu ni evekeleleke murettele okathi wothene mulaponi mwahu .
ehapari yorera
vaphiyalyaya okathi , yesu ahikilathi vamesa vamosá n awixutti awe , khwahimerya wira : kaniphavela vanjene olya ni nyuwano nlra nla na pásikha , kihinatthi ohawa . tthiri , kinolèlani ekhweli wira : nkinimulya-tho pásikha , mpakha vanrowawe omalelihiwa momweneni mwa muluku .
vano , ahikuxa ekálisi , ahimuxukhuru muluku , khwira : mukuxeke evinyu ila , mukawaneke . mana kinohimeryani wira , okhuma olelo vava , nkinwurya-tho evinyu mpakha vanrwaya omwene wa muluku , nave ahikuxa ephau , ahimuxukhuru muluku , ahikawanya ephau iyo , khwavaha , ahimyaka wira : ela erutthu aka , evaheriwe nyuwo . mwireke iya , mukupuwelaka miyo .
siso-tho , vamanlyaya olya , ahavaha ekálisi , ahimyaka wira : ekalis ila ti watàna wa nanano , opakiwe n iphome aka , yela emwarexeliwe nyuwo . vano-nto , musuwele wira ole onrowa okivahererya ori ni miyo vamesa . vekekhai , mwana a mutthu onrowa okhwa , ntoko silempwaya sa yowo : masi òtakhaliwa mutth ule onrowa onvahererya mwana a mutthu !
vano , awixutti yahikelela okohana , ephavelaka omusuwela t ani a yawo arowa wira etthu ene yeyo .
murima wa katekese
okristu okhala mophentani warumelaka atthu ntoko siralyawe yesu .
okhuma opajenryahu omuthukumanela katekese , nihòna wira mmurimani mwaya amakhuwa othene anniphavela vanjene watàna n akhw aya ni okhala ni murettele . tivó amuhakhala ihu epakaka nira n omusi aya yanalattula atthu a maloko makina . nira nanitepa otteliha murima ephiyaka atthu yahawehereriwa .
ephau n ivinyu sikaweliwe atthu , t ithonyeryo sa yesu onvaha erutlhu n iphome awe ni onivahererya wira atthu othene ekhaleke amusi , yatàneke mophentani mw atithi amosarú .
okathi onlompahu okaristiya niwaka molumo a yesu : kuxakani , mulyeke othene : ela ti erutthu aka , ninnamini wira yesu onnikhala vamosá ni hiyo ni onninivahererya ekumi awe wira nihiyeke milili , navahereryeke akhw ihu ekumi ahu .
khula mmosa ivahereryaka warumela akhw awe , ninkhala nloko nisyá ni mipantte s erutthu emosarú ya kristu .
ekomunidade emphattuwa mokaristiyani , ti omusi omosá onatànihiwa n iphau emosarú , eri kristu , mukomunidadeni mmo khavo onaruma akhw awe , othene annirumelana .
yesu àkawelaka awixutti awe ephau , ahalalèrya omwene wa muluku . ephau eyo yakaweliwe awixutti , ti ethonyeryo enrowa omusuweliha yesu ohihimuwalene .
ovekela
ole onkhura erutthu aka ni onwurya ephome aka , òkhalana ekumi yohimala : vano miyo kinomuhihimuxa mokhwani nihiku nokiserya .
pwiya , mahiku othene munivaheke ephau ene yeyo !
ovanela ni olehana
amuhakhala ihu anixuttihale sai murerelo w okawelana itthu sarinaya amusi a nihimo nimosá ni wo wakawela-tho amalapo ?
yesu òhimya wira : mwireke iya , mukupuwelaka miyo . nintthariha lini molumo ala a yesu ? vanniphiyerya okhala okathi pahi onlompahu ni onakhelahu okaristiya mukomunidadeni ?
atthu othene animusuwela sai mutthu okhala mukristu walá ohikhala ?
mukomunidadeni mwahu nalaihana muteko , othene ninnòna mmansihu wira nihana okhomalela mutek owo mana othene n amusi ?
nisukeke mmurimani mwahu
okaristiya ti murima wa nloko n akristu , okhala wira mokaristiyani yesu kristu ti mukumi eriyari ahu .
namulya wiphini , ahimukhura wamwe a ekonya , ekhapelelaka hapá !
makhalelo ahu
eyakha 1992 vakenle murettele mulaponi-mu , mittetthe sikinaku sa distrito wakharowa wahipisa wiwanyeya ohimmwa wa murettele wahakalaliha atthu . mamilisa yanithipelela wakhanyereriha athiyana otthupula , oruha màsi n itthu sikinaku sowavarela . yanakhottiherya atthu okhuma mmawani ntoko okathi w ekhotto .
misionário mmosá ahirowa olavula n alupale awo , khwakoha exeni yathipelelaya sothene ntoko okhottoni . awo yahakhulasa wira khiyàwerya wahiya atthu wisetta. nlelo khiyàrummwe ni guvemu a distrito .
vano misioná ri owo ahipacerya wahimerya atthu arunyaka wira : ekhotto yomala ! atthu othene anniwerya ohokolowela vakhalaya khalai . muteko wo warumela mamilisa womala . okhuma okathi yowo atthu yahipacerya okhuma mmawani mmo . mamilisa yahiniwa murima vanjene , khumopopiha misionário owo ehimyaka wira anomwiva vamosá n akristu yarinawe , enahimeryana yaworu yiraka : nrowe , nimwive mukuny ola onihonona elapo ahu .
misionário ahèmela oholo waya àhimeryaka wira : mukiveke ntoko sintthunanyu , miyo kiri va . mamilisa awo yahihokolowela okwaritelo emuruwanaka pahi .
misionário ahivenya mmuttettheni mmo , khurowa , animadore a parókia ni a zona yahihalasa elaleyaka ehal ile ya murettele mittetthe sothene sa localidad ele .
akristu anjene yahirowa waxekurya manimadore , vano mulupale òkhatteya ahathàmiherya manimadore owannyawe , misionário ahirowa orupa weiwo vamosá ni manimadore . orupa oxeleliwa , mulupale owo òkhatteya aharumasa okhuma àhimeryaka nihiku nophukiwa mulattu aya . nihiku nlo yahirowasa manimadore ni misionário n akristu akina , masi anamalepa awo , yawotheryasa manimadore , khiyàrwasiye .
okhuma okathi ole atthu othene t asuwenlyaya wira vekekhai murettele wophiya mulaponi-mu. khula mutthu ohana ohoko lowela owannyawe wa khalai .
ehapari yorera
yesu ahivenya , khurowa omwako olivera , ntoko salimalenlyawe .
awixutti awe yahimutthara . vaphiyalyawe nipuro nlo , ahahimerya wira , mulompeke , wira muhimoré mwehereriwaka .
vano owo ahahiya , khwarakamela vakhani , khuko khora , analompa ahimyaka wira : tithi , mwatthuná , mukak iherye ohawa waka nno . nto , ehireyé ntoko sintthunaka miyo , yireye ntoko sintthunanyu nyuwo .
okathi uwo , nlaikha na wirimu nahimukhumelela wira nimulipihe murima . vano yesu , asareĩyene winiwa murima , ahilipiherya olompa , khuretthela ntoko mattonttoni èphome , enamorela vathí . vamanlyawe olompa , ahivenya , khurowa okumana n awixutti awe : ahaphwanya erupasaka mwaha w oripiw a murima . owo ahakohasa wira : munrupela-ní ? nvenyé , mulompeke wira muhimoré mwehereriwaka .
ninlelo alavulaka siso , wahiphiya muttitthi w atthu . mmosá awixutti mulokó nanli , yowo ihaniwa yuda , anahola atthu awo . owo ahimwattamela yesu , wira anvahe ebejo . nto yesu ahimuhimerya wira : yuda , n ibejo t ininvahereryananyu mwana a mutthu ?
awo yahinvara yesu , yahimukuxa , khumurowa na owannyawe mulupale ànamukuttho . vaxiyaya , makhulupale àyuda , alupale ànamukuttho n awixuttihi a ikano yahithukumana : yahimukeliha yesu oholo waya wira emphuke , khumukohasa wira : mwari mòpoli munlèle .
yesu ahiwakhula wira : miyo kòlèlani , khamunkikup ali ; kòkohani , khamunakhula etthu . nto okhuma olelo , mwaa a mutthu onokilathi mono wolopwana wa muluku òweryexa .
othene aya yahimukohasa wira : weso nyuwo mwá mwana a muluku ?
yesu ahiwakhula wira : ti siso sinhimyanyu .
vano yahìrasa : nnaphavelela-ni-tho anamona ? hiyano mmansihu nomwiwa mwanene !
atthu othene yahivenya , khumuroiha yesu wa pilato . weiwo , yahipacerya omotherya , yiraka : mulopwan ola nimphwannyé àhapuxaka atthu ahu , àkhottiheryaka oliva mpósito wa mwené mulupale òroma , nave-tho ìsiraka mòpoli ni mwené .
pilato ahimukoha yesu wira : nyuwo mwá mwené àyuda ?
yesu ahimwakhula wira : munihimya ti nyuwo !
vano pilato ahahimerya alupale ànamukuttho n atthu othene wira : miyo nkinimphwanyana mulattu mulopwan ola .
masi ale yahithipelela , ehimyaka wira : owo onahapuxa atthu , axuttihaka oyudeya wothene , okhuma ogalileya mpakha nno !
vano pilato , okathi wa pásikha ahana wataphulela otthukweliwa mmosá . nto atthu othene yahikhuwela vamosá , ehimyaka wira : mmwive ola , munitaphulele barabá .
barabá owo àtthukweliwe mwaha w ekhotto yawaniwe mmuttettheni ni mwaha w omwiva mutthu . pilato aniphavela omutaphula yesu tivó , ahilavulana-tho atthu . nto awo yahitepa okhuwela , yiraka : mmukhomele ! mmukhomele vamwikimanyo !
pilato ahakoha-tho ekwaha yaneraru , ahimyaka wira : masi , otthenke-ni yola ? miyo nkimphwanyanne mulattu wophwanela okhwa . tivó , kinoruma omaniwa , numalá kimutaphule .
nto awo yahithipelela okhuwela valupale , evekelaka wira akhomeliwe . onyakula waya wanvira otepaka . vano pilato ahilamula wira yireye yavekelaya : ahimutaphula ole àtthukweliwe mwaha w ekhotto ni wo wiva , yowo yanvekelaya , khwavahererya yesu wira emwirihe yatthunaya .
murima wa katekese
okhala mukristu wamini wira yesu , olamuliwe wiviwa , ti muluku èkekhai .
alupale ànamukuttho , alipa-òwixuttiha ikano , mafarisi yahinanariwa vanjene ni yesu mulattu wa molumo yapwapwelanawe . yanimulupattha yesu mana anahimerya wira yattittimiheke atthu othene ntoko simphwanelyaya ni ekhotteke otokwene waphwanyaya yahaxaka atthu anjene .
nto awo khiyàwenrye onvara yesu yowo mmansawe ahivaherenrye votthuna wawe . yesu aivaherenrye sai wira avariwe ni alamuliwe wiviwa ?
yesu ahotheriwa wira ahapuxa atthu , khunakhottiherya oliva mpósito wa mwené mulupale òroma . yesu ahikumiheriwa-tho mulattu mana ahinveha muluku ahimyaka mmansawe okhala mwana a muluku .
mmakhaleloni mwawe mothene yesu ahilipiha murima akhottaka solimalela savalanya atthu ni sahawonela vatthu athiyana , ana mwane , aretta , amalapo .
yesu ahilipiha-tho murima wavanyiha alupale èlapo ni èdini hatá opòma oyerusalemu : ahavoniha aretta nihiku na sá badu ni ahiwomola alipa-òtumiha mpani mwa muluku .
tthiri yesu ahivariwa , khulamuliwa wiviwa mulattu wa mukhalelo awe : yowo ari vekekhai mutthu aikhalihaka mukhw aya atthu othene , ni ari vekekhai mwana a muluku arummwe n atithi .
hiyo akristu ninnamini ramurimani mwahu , ninnilaleya-tho ni molumo ni miteko wira mutthu ònazarethi , nsina nawe yesu , akhomeliwe vamwikimanyo ni iviwe oyerusalemu , yowo ori vekekhai muluku .
ovekela
mulompeke , wira muhimoré mwehereriwaka . tithi !
mwatthuná , mukakiherye ohawa waka nno .
nto , ehireyé ntoko sintthunaka miyo , yireye ntoko sintthunanyu nyuwo .
ovanela ni olehana
exeni yesu yakupalenlyawe otthukiwa n uhaxiwa ?
ti sivi itthu ayuda samuhimyanalyaya yesu wira emwivihe ?
mahiku ala , ti sivi itthu atthu akina sinihimyanaya ekereja nloko n akristu ?
mahiku ala yesu onilamuliwa-tho saí ? ninnikupali wira hiyo-tho nnimulamula yesu imara sothene sinanyakattahu akhw ihu wira nikhalé alupale ?
nisukeke mmurimani mwahu
kinnimwamini yesu kristu. ahawale momweneni na ponsio pilato , akhomeliwe vamwikimanyo , akhwiye n avithiwe .
ole ohòneliwa vatthu , ahiwopola atthu othene !
watana wakhalai
wopaceryani muluku apattunxe erimu n ilapo ya vathí . elapo yàri mwàri ni khiyàrina etthu . vano eroho ya muluku yettakasa vasulu va màsi .
vano muluku ahira : okhumelele warya . warya khukhumelela . muluku ahòna wira warya wari worera . muluku ahivalanya watana n epiphi , khukhaliha othana n uhiyu . siso nahikhala nihiku nopacerya .
muluku ahira-tho : okhumelele osulu , weiwo okhaleke meku , memmo ekhumeke epula . vano ahivalanya masi osulu ni masi a vathí . khuvaha osulu nsina na erimu . siso nahikhala nihiku nanenli . muluku ahihimya-tho wira : màsi epwexerereye nipuro nimosá , wira nikhumelele nipuro nowuma . nipuro nlo nowuma muluku ahivaha nsina n elapo . vano , othu kumana wa masi ahivaha nsina na ephareya .
muluku ahira : vatthayani simeleke ni sinnuweke mixovo sothene sa malaxi ni sa mirí . vano-nto miri sahiphuwela makukhu makithi n inuku saya vatthayani vothene . muluku ahòna wira erimu n ilapo , ephareya n itthaya yowuma , malaxi ni miri sari sorera . siso nahikhala nihiku naneraru .
muluku ahíra tho : osulu sikhumelele mithuko , wira simwaleleke elapo . nsuwa nimwaleleke othana , vano mweri n itheneri simwaleleke ohiyu . iyo sivirikanyiheke othana n uhiyu , sisuweliheke-tho miyeri n iyakha , sithonyeryeke eyita ni elimwe . muluku ahòna wira sothene iye sari sorera . siso nahikhala nihiku nanexexé .
muluku ahira-tho : mmasini sirelaneke ihopa . musulu sivaveke axinuni . muluku ahipattuxa ihopa n ipalame sa khula muxovo . siso nahikhala nihiku nanethanu .
muhina mwa mahiku mathanu na mosa muluku opattuxa olumwenku ni erimu , elapo ya vathí ni ephareya n itthu sothene sikumi . nihiku nanethanu nenli muluku khumumula . tivó , nihiku nanethanu nenli ti nihiku norerihiwa ni muluku . ti nihiku nowarya w atthu othene .
muluku onakhaliha atthu nipuro norerexa
muluku ahimupa n uloko mutthu opacerya , vano ahimwiselela n iphumu sa ekumi . siso mutthu khukhala mukumi .
numalá muluku ahipaka ematta wedeni , khwala-mo miri sinjene sa mihokorokho sa khula muxovo . sari sorera , vano mihokorokho saya sari sosiva sana . eriyari ya ematta sahikhala mirí mili : mukina w ekumi , mukina w osuweliha oreriwa ni otakhaliwa .
muluku ahimpweha mmatta-mme mutthu ampattunxawe , wira adam uwo alimeke ni akhapeleleke . muluku ahimwirela : nyuwo mulyeke mihokorokho sa miri sothene sa mmatta . masi nkintthuna wira mulye mihokorokho sa mwiri w osuweliha oreriwa ni otakhaliwa . nyuwo mwalyaru , munimokhwa .
atthu khanimwiwelela muluku , anayelela oreriwa
vano muluku ahirela enowa : kinimotakhalihani nyu wo mwaha w etthu yiralyanyu . nyuwo munaipurulaka n erukulu ni munolyaka etthaya . kinimwinanihani nyuwo ni muthiyana , kinimwinaniha nloko nanyu ni nloko na muthiyana : osulu awe onimonyakattani muru , nyuwo mphavelaka omuluma nxitta nawe .
muluku ahimwirela-tho muthiyana wira : nyuwo mu nohawaka mwayaraka an inyu : munimonaka masoso manjene . numalá , muluku ahimwirela mulopwana wira : nyuwo khamwettenle soruma saka : weso etthaya yotakhaliwa mulattu wa nyuwo . munophwanyaka yolya n urettela wa witho wanyu , mpakha nihiku ninrowanyu otthikela mutthayani , okhala wira mupiwe ni etthaya yeyo .
adamu ahavaha amwar awe nsina na hawa , nnihimya wira muthiyana mukumi . owo ti mama atthu othene . muluku omwikara mutthu oparadiso , khumpweha vamukhora mulipa-òlipelela arina ekatana ya moro mmatatani , wira mutthu ahivire arowelaka muhokorokho w ekumi .
kayini ni abeli
kayini ahikhupanyerya ìraka : ehukhumu aka votepa wunnuwa . nyuwo mokikumiha mmatta ni mokbmola vamaithoni vanyu , khukikhaliha namwettakasi ohemeleleva . mutthu ti mutthu onrowa okiphwanya onokiva . masi muluku ahihela ekanyeryo vavuji va kayini , wira ahikhale arowa omwiva .
nowé ni mutaseke
muluku ahòna wira atthu , apattunxawe volikana ni ekhove awe , yahitepeleleya wira itthu sotakhala mulaponi . muluku ahinanariwa , khwira : fatari kahapattunxe . kinorupiha epula va mutaseke , ewivakase atthu othene ni emalamalihe itthu sothene sikumi .
numalá , epula yahikelela ompa mpakha mahiku miloko mixexé , khusamiha elapo vamosa n inama n atthu othene . khavo-tho ahanle onaka . hatá axinuni khiyapluvanya miri s okota-vo . siso sahikhwasa itthu sothene sikumi sari mulaponi . atthu yari mukalawani pahi , eyo p iyo atthu athanu neraru , ti yoponwe , okhala wira ekalawa eyo yaphempa vasulu va màsi .
muluku ahatàna ni yowo vamosa n &amp; amp ; amp ; apos ; atthu n inama sothene , khwira : watàna nno muhivirikanye . kinnilaphela wira nkihanle orupa epula ya mutaseke , enrowa ohonona ekumi mulaponi . vano ethonyeryo yo walana weiwo ti ekhweli .
makhulupale
muluku onimwitthana abrahamu
sara ira akilanthene mpani . vamwiwalyawe mulopwan owo ahimyaka siso , anitheya upuwelaka mmurima ni mwawe : owo khansuwela iyakha sirinaka . nave-tho abrahamu ohuluvala . masi mulopwan owo ahikoha wira : yokhala muluku enojelawe ? .
wamini w &amp; amp ; amp ; apos ; abrahamu
muluku ahimutthukula natiri ammanenlyawe abrahamu . vano sara , aharere wuluvala , ahimuyarela mwana abrahamu , yowo-tho ari owuluvala , khuwerya okhalana mukelamp awe sara n abrahamu yahinvaha niwan aya nsina muluku nòthonyenryawe . nsina na isakhi nnihimya wira : muluku ontteliwa murima n upatthani . isakhi anivira annuwaka .
abrahamu ahimureya ikhuni isakhi , owo mmansawe ahikuxa mwalo ni moro . vano isakhi ahíra . tithi , hiyo va nokuxa ikhuni ni moro , enama ene y &amp; amp ; amp ; apos ; opaka mukuttho eri vai ? abrahamu ahakhula ìraka : muluku ononiphwanyiha , mwan aka . vamwako vasulu , abrahamu ahiteka ethatapo ya maluku , ahipweha-vo ikhun iye . numalá ahimutthukwa mwan awe , khumwatalela vasulu va ikhuni .
vano-nto ahitholola mwalo wira amuhiteke mwan awe . nto nananoru ahìwa nsu namwitthana nìraka : abrahamu ! muhimwive mwana ! vano kosuwela wira munnikiwelela ni munnikiroromela , mana khamuklmanne mwan inyu mmosene isakhi .
abrahamu ahalikelasa muxerexere , khumona mwapwittipwitthi aphanrene inyaka vamiwani . ahimukuxa yowo khumpaha , amuhelelaka mukuttho nipuro na mwan awe . numalá abrahamu ahikhuruwa vamwako vamosa n lsakhi .
isakhi ni esawú ni yakobe
isakhi vaiwalyawe mikhitto ahikoha wira : ti pani ? yakobe ahakhula ìraka : ti miyano , mwan inyu esawú . koruhenleni enama yowoxiwa . mukhureke toko , numalá mukivaheke eparakha ntoko sikilaphenlyanyu . isakhi ahinvarakasa mwan awe mmyononi , khona manri a ipuri , ahikupali wira ari esawú , khumuxonttela yakobe ìraka : muluku ovaheni sothene simphavelanyu vathí-va . oreriwa akhale ole onrowa worerihani .
yakobe ahiphiya wa labano , aninvarela muteko w olyiha inama sawe n ukhapelela-tho iye sawawe . ahimuthela mwar awe , ari rakheli , mwan awe labano , khwayara an awe . vavinryaya iyakha miloko mili , yakobe ahihokolowela okanani n amusi awe othene . ahokolowaka , ahiviriha ohiyu omosá muxerexere mwa muro yaboki : ahilapuxerya mihakhu sawe ekhopela ekina , khuhala mekhawe . ohiy ule ahiwana ni mulopwana mmosá mpakha oxa .
vamanlyaya ekhotto eyo , mulopwan ole ahimureriha yakobe , khumuhimerya wira : okhuma olelo vava , nyuwo khamunihaniwa-tho yakobe , masi muntthuna wihaniwaka israyeli , enihimya wira mukhotto a muluku . tthiri nyuwo mowana ni muluku , mowana-tho n atthu , khíyawerya oxintta .
yakobe ahatana-tho ni esawú , munn awe . anikhala elapo y okanani , weiwo wayanryawe an awe muloko nanli : rubeni , simeyoni , levi , yuda , isakari , zabuloni , yosefe , beniyamini , dani , nefetali , gadi ni aseri . ala yahikhala makhulupale a nloko na israyeli .
yosefe onrowaniwa wejitu
yosefe ahiphiya wejitu akuxiwene n anamarott ale vamuthumme . weiwo , yahimutumiherya namuteko mmosá , itthaniwa putifari . yosefe ahihala anvarelaka muteko mulopwan owo , vano itthu sothene savarawe sanikhumela orattene , okhala wira muluku ari ni yowo . putifari ahimuruma yosefe wira ettiheke etthoko awe . amwar awe
yakobe onrowa wejitu vamosa n n awe
savinryaya iyakha pili , farawó , mwené a wejitu , ahiloha . vano , ahakoha asuweli n alipa-òtaphulela oloha othene a mulaponi mwawe , masi khuhikhala awenrye otaphulela . nto mulipa a sowuiya ole akumihiwe mukhatteya ahimupuwela yosefe , khumuhimerya farawó wira : mukhatteya òkhala mmiravo mmosá mwlsrayeli . owo otaphulela oloha waka n uloha wa mulipa owoxa iphau . tthiri khukhumelela itthu sanihimenryawe .
farawó ahimwihaniha yosefe , khumwalikelela oloha wawe . miyo koloherya inyompe thanu na pili sothiyana soneneva , sikhumaka omuro nilo . weiwo-tho sahikhuma sikina thanu na pili sowereiwa ni sowotta . iva sokiserya sahimiryakasa inyompe iyo sopacerya sari soneneva . vottharelana , mpantte yowotho sahikhumelela makala mathanu na manli òrera ni òsarya etrigu . numalá , yahikhumelela-tho makala makina mathanu na manli , yari mivelo sene sowuma , khukhurasa makalale yari òrera ni òsarya etrigu .
yosefe ahimuhimerya farawó wira : muluku owoniheryani itthu sinrowa okhumelela . mpakha iyakha thanu na pili onokhala muhuwo woneneva ni mmatta enoruweriwa etrigu yinjene . vasulu vaya , sinokhumelela iyakha thanu na pili sa nsuwa , vahinrowaya orupa epula nnakhala vakhani . inama sinrowa okìnvasa ntthona . siso-tho ipyo sinrowa okhwelakhwela mmatta .
nto axinn ale yahihokolowasa , khurowa olavula ni yosefe . owo ahahimerya wira : akina othene erowaseke . ontthuna ohala atthukeliwene t ule pahi ophwanyaniwe ekahi aka . vano yuda , mmosá a axinn awo , ahimwakhula ìraka : atith ihu annimphenta valupale mwan ay &amp; amp ; amp ; apos ; ola ètthyako . awo animokhwa ehàmu , namuhiyaru wenno . mukihiye miyo kikhale nipuro na beniyamini .
vano yosefe khawenrye tho wisipithiha , khuhimya wira :
moise onettiha nloko na israyeli mothakoni
muluku onimopola moise
vakhwalyawe yosefe , vakhwalyaya-tho axinn awe , an aya n axisulu aya , nari nloko na israyeli , nlelo yakhalasa wejitu , khukhala nloko nulupale . vano wejitu ahikela mwené mukina , farawó , ahamusuwela yosefe ni ahasuwenle mukhaliheryo yosefe uwo wiralyawe okathi w etala .
mwené owo aniwova anaisrayeli , khuhimya wira : awo atthu owilipiha , ahana àna anjene . vano-tho anrowa wun jerereya onivikana hiyo . okhuma vavo , farawó owo ahakhanyereriha anaisrayeli ovara miteko sowoma . siso yahirummwa oteka ipá sa maluku . ohiya vo , farawó ahiruma wira ana othene axilopwana emalakaru oyariwa , eriheliweke mmuro nilo , mana nloko nihirina ana axilopwana , wakuva omalamala .
moise aninnuwa ni akhala vatthokoni va mwené farawó . owo ahileliwa ntoko mwejitu , masi khaliyanle wira ari a nloko nenle napakiwe epottha . okathi mukina ahimona mwejitu amuhaxa mwisrayeli mmosá . moise ahinanariwa , khumwiva mwejit ule . nto ahitthyawela elapo y omadiyani , khukhala avaraka muteko w omakampusi vatthokoni va namukuttho mmosá , lhaniwa yetoro .
muluku onimuruma moise owopola atthu awe
moise alyiha inama sa yetoro mothakoni . alyihaka sisale , ahiphiya osinayi , ori mwako wa muluku . weiwo ahòna miwa savarela , masi sihinalala . owo ahitikinihiwa , khwattamela wira onexexe . vano ahìva nsu nihimyaka wira : moise ! moise !
miyo ki muluku axitith inyu , muluku abrahamu , muluku a isakhi , muluku a yakobe . moise anòva onweha muluku , tivó ahikhunela owitho . nto muluku ahimuhimerya wira : miyo kihona ohaxiwa wa nloko naka wejitu .
kihiwa-tho okhuwela waya mwaha wa masoso anonihiwaya . kosuwela mahawelo aya . tivó , miyo kinorumani wira murowé mwamphwanye farawó , òvahereryeni nloko naka . vano moise khwira : mivo ki pani w orowa okumana ni farawó n umulèla mitthaka iya ? masi muluku ahimwirela : murowé . miyo kinokhala ni nyuwo .
moise ahoniherya-tho muxankiho mukina , ìraka : anaisrayeli khanrowa okikupali , kahimeryd wira ti muluku axitithi aya okirumme orowa wa vawo . awo anokikoha wira :
van owo ahihokolowela wejitu vamosa n amusi awe . aroni , munn awe , ahirowa okumana ni yowo . moise ni aroni yahathukumanya anaisraveli othene , khuwalikelela muteko muluku warummyawe ovara. anaisrayeli yahòna wira muluku aphavela owopola mmaxakhani mine mwaryaya : yahimuroromela muluku yowo , khumukokhorela .
muhiye nloko naka nitaphuwe !
moise n aroni yahirowa okumana ni farawó , khumwirela : muluku ontthuna wira muhiye nloko nahu nitaphuwe . mwené farawó khaphavela wahiya anaisrayeli , mana awo yaninvarela miteko sinjene . tivó ahimukoha moise n aroni wira : ti pani muluk uwo a israyeli vowira miyo kimwiwelele ?
miyo nkinimusuwela , nto nkinahiya anaisrayeli erowaka . kinimunjererya-tho miteko sinivaraya , wira ehimuliyalé mutthu onruma elapo ela . nihiku nene nenlo aharuma alipa-òwehaweha wira : mwavarihe muteko vanjene , muhahiyeké emumulaka , wira ehikinyonyihe-tho .
anaisrayeli yanihawa vanjene mwaha wa miteko sowoma sakhanyereriwaya ovara . moise ahavekela apwiya . vano muluku ahimulaphela ìraka : miyo ki muluku anyu , kinimokumihani wejitu . nyuwo munrowa okhala nloko naka ni munosuwela wira miyo ki muluku anyu . kinimoholani mpakha elapo yamulaphenlyaka abrahamu n isakhi ni yakobe . miyo kinimovahani elapo eyo ntoko yohiyeriw anyu .
muluku ahimoniherya farawó owerya wawe . siso ahikumiherya wejitu iwo ihasara muloko sotakhalexa : ewiriphi , ohiruwerya mmatta , masi yahithatuwa ephome , inama yahirwela eretta ya makhwatta , epheyo yothene yahisareya iretta , vano atthu othene a wejitu yahisareyatho makhwatta mwerutthuni .
farawó ahisuwela wakhumalyaya ihukhumu iye , tivó ahothererya imara ttharu , ahimyaka wira rowa wataphula anaisrayeli ale yahaxiwa evarihiwaka miteko sowoma . masi , evirakaru ehukhumu , farawó anitthikela ottuli , khihinatthuna wataphula .
ohiyu wopacerya wa pásikha
sothene sahìreya ntoko muluku sahimmyawe : yahivakasiwa ana othene axilopwana opacerya oyariwa , okhuma ana amasikhini mpakha mwana opacerya a mwené farawó . ohiy &amp; amp ; amp ; apos ; ule wothene atthu a wejitu yahiwunlela àn aya . vano farawó ahimwihaniha moise n aroni , khuwirela : mwakuveke , mwakuxe atthu anyu vamosa ni mihakhu say a , murowaseke nanano . siso anaisrayeli yahikhuma wejitu , khuvira yettaka .
nloko na israyeli khanniliyala-tho ohiy &amp; amp ; amp ; apos ; ule wopacerya wa pasikha . siso-tho , axipapa n aximama a israyeli khinaliyale wira muluku ahisuka ekumi y an aya opacerya oyariwa . okhuma vavo , mwana mwamulopwana opajeiya oyariwa anninvaha muluku . khula eyakha annimwira pasikha , nira n okhuma : siso anniwalikelela an aya wahal ola : ntata nowei ya na muluku ti nnoponle mwepotthani wejitu .
muluku onopola nloko nawe
miriyamu , murokor &amp; amp ; amp ; apos ; awe moise , ahipacerya wina ni wipa vamosa n athiyana othene , ewipelaka apwiya wira : mwattottopele apwiya , mwavuwihe . awo ahasamiha mmasini awanan ihu .
muluku onikhapelela nloko nawe
valapunwaya ephareya yoxerya , moise ahettiha nloko na israyeli mothakoni . vaviralyaya mahiku mararu yettaka , yahiphwanya ehime . vano masi aya van owawa : khavo mutthu awerya owurya . anaisrayeli yahimukuphanya moise yiraka : mwaha wa nyuwo hivo ninrowa okhwasa ntthona mothakoni-mu .
moise ahinvekela muluku ìraka : xontte , munikhaliherye ! muluku ahimuthonyerya moise mwiri nimosa : owo ahiríhela eritt aya emosa mmasini , masi awo yahihiya owawa , khukhalaka osiva . atthu othene yahiwuryasa .
eviraka-tho mahiku vakhani , anaisrayeli yahipacerya omulavulela moise , yiraka : fatari nahanle wejitu !
okhuma vavo , axipapa anniwalikelela an aya enamuna muluku yakhapelenlyawe nloko nawe n inamuna enkhapelelawe nlelo . atthu othene esuweleke wira muluku t ororomeleya ni ti mukhaliheryo aya .
muluku onavaha atthu soruma sawe
mweri waneraru vakhumalyaya wejitu , anaisrayeli yahiphiya omwako si nayi , khumakasa mukhitte mwa mwako yowo .
vano muluku ahihimya wira : miyo k apwiya muluku anyu . miyo kihokumihani wejitu waryanyu ipottha .
muhikhalane amuluku akina , okihiya miyo . muhipake ilatarato sa muluku .
muhivehd nsina na muluku .
muhiliyale ottittimiha nihiku na esabadu : ahikhale onvara muteko nihiku nenlo .
mwattittimihe apap inyu n amam inyu .
muhimwive mutthu .
muhiraruwd .
muhiye .
muhothe , nnakhala muhimotherye mukhw inyu .
muhimukhalele nrima mwar awe mukhw inyu .
muhikhalele nrima itthu sa mwanene .
apwiya yahimunnya moise mapawe manli a maluku , vavo apwiya mmansaya yalempyaya soruma iye muloko . mapawe ala ti mukhalelo wo watàna muluku wiralyawe n aisrayeli , nloko nawe .
makhalelo makinaku owettela
nyuwo , atthu a israyeli , mwiwe : apwiya ti muluku anyu , apwiya pahi : khavo-tho mukina . tivó , nyuwo muhana omphenta muluku ni murim anyu wothene n iroho anyu yothene n ikurú sanyu sothene .
mwatuphela muttetthe mukina , muhihonone miri sa mmatta . mulyeke mihokorokho saya , masi miri sene muhuhe .
muhimpuherye muthiyana okhweliwe n iy awe , nnakhala ekwasuni , yawo ahirina owakhapelela . mwawirelaru yotakhala , awo khukikhuwelela , miyo kinowiwelela .
nyuwo mona wira enyompe walá epwittipwitthi ya mukhw inyu yorimela , mujalele . murowé mwanvahererye mwanene .
mulipa-òthoiwa ovarelani muteko , muhipise omuliva . mmulive nihiku nenlo .
mwamutholaka mattuvi anyu walá mwahattaka mèle anyu , muhimaliheke-mo othene . muhiyahiyeke , wira alipa-òthoiwa ettotteke .
muhimuhaxeke namunva onkhala mulaponi mwanyu .
mmuhiveke yowo apuheke mirerelo sothene nyuwo sirinanyu .
mwaphenteke anamurwa ntoko nyuwo siniphentananyu . muhiliyale wira ni nyuwo-tho mwahikhala anamurwa wejitu . ti miyo kinotumereryani itthu iva : miyo apwiya muluku anyu .
muhimuruwane mulipa-òhiwa , mana owo khanweiya wisakiha . muhimutekelele ephiro mulipa-òhona , mana onokela vexani .
muhimunlele nrima munn inyu nnakhala vakhani . mukhw inyu ìraka yotakhala , mmuhihe , wira ni nyuwotho muhiphwanye mulattu . muhikhale mulipa-òwunla ikuhu walá nanrima . mumphenteke mukhw inyu ntoko siniphentanyu mmansinyu .
okhwa wa moise
muluku ahopola nloko nawe napakiwe ipottha wejitu . mpakha iyakha miloko mixexé yettaka mothakoni , anaisrayeli yahixutta omuroromela muluku , vahixutta-tho okhaliheryana mukina ni mukhw awe .
alopwana nathiyana yakhumanse wejitu vamosa ni moise yahivira yuluvalaka , khukhwasa mothakoni . navetho moise ahuluvala . ahona wira , wavira okathi vakhani , arowa okhwa . tivó ahireriha nloko na israyeli ìraka : oreriwa ti nyuwo , israyeli ! nloko xeni ninlikana ni nyuwo , muri nloko nopoliwe n apwiva ?
numalá , moise ahiwela vasulu va mwako neho . vavo apwiya yahimuthonyerya elapo yothene y okanani , yeyo yalaphenlyawe wira yarowa okhala va nloko nawe . moise akhwiye nipuro nenlo , ola wa mikano s elapo yolaiheriwa . tthiri mulnku ahimuhimerya wira : nyuwo munimona elapo eyo ni maitho anyu , masi khamunikela-mo . anaisrayeli yahimunlela moise mpakha mahiku miloko miraru .
mamwene ni maprofeta
mulaponi yolaiheriwa
moise ahinatthi okhwa ahimuthanla yoxuwa wira aholeleke nloko nawe . owo ahana waholela anaisrayeli mpakha wakeliha mulaponi m &amp; amp ; amp ; apos ; okanani , memmo mwakhanlyawe abrahamu n isakhi ni yakobe .
masi maloko vakhalasa weiwo khiyatthunne wira atthu a israyeli ekele elapo ele . khiyalhiyereni ye yomoliwaka mulaponi-mme . anaisrayeli , yettihiwaka ni yoxuwa , yahiroromela yele muluku yalaphenlyawe .
siso yahivira ekuxaka elapo ele vakhanivakhani . yahiteka ipa sava , khíyalima imatta saya , ntoko akanani .
anaisrayeli yahixuttihiwa itthu sinjene n akanani : yahisuwela okathi wo walá n ukathi wohatta ; yahixutta opaka ikaruma sa eyuma ; yahixutta-tho wetetela yolya yosivexa n utthava ikuwo .
masi etthu emosa pahi yahaweryaya watakiha akanani , wari wakokhorela amuluku okanani , mana yawo yahatana ni muluku . anaisrayeli wanarikela vanjene wet tela yoruma ela , okhala wira akanani yahisariha mapuro othene edini ava : mmatta , mmyakonini mukhitte mwa miri sulupale , memmo mwakokhorelaya-mo amuluku aya , evekelaka epula n uruwerya .
okathi anaisrayeli yamwiwelelaya muluku a abraha mu ni a isakhi ni a yakobe , muluku yowo anakhapelela ni anareriha . masi okathi yamuhiyaya muluk uwo , sanakhumelela ihasara n uhawa wulupale . vano , yanjkunuwakam enwehaka muluku , yatthamwakaru envekelaka nlevelelo , muluku anaweha-tho atthu awe ni mphento , anareriha .
anaisrayeli animphavela mwené
anaisrayeli vaphiyalyaya okanani yahikawelana mittetthe sokhala , ettharihaka mahimo muloko ni manli saryaya . vano makhulupale a mahimo yahakawela amusi othene mapuro omaka . khula etthoko yahakhela etthaya yaphiyerya olima . maloko awo yakhala otaphuwa , masi okathi wekhotto yanipwexereryana wira yisakiheke oholo w awanani aya . okathi ene yowo , muluku anarumihela mopoli , yowo awakiherya mmaxakhani .
nto anaisrayeli wanalipela omuroromela muluku mmosá pahi n uwehererya wira owo amwarumihela mòpoli wa khula muxankiho warowa okhumelela . awo yaphavela okhalana mwené okathi wothene .
samuweli ari mopoli mmosá ni profeta yarumiheliwaya ni muluku , vano atthu yahinvekela samuweli uwo wira athanlele mutthu , wira akhale mwené aya . owo ahakoha anaisrayeli wira : vekekhai nyuwo mumphavela omukokhorelaka mutthu , onvarela muteko numuliva mpóxito ? makhulupale a maloko a israyeli yahakhula wira : hiyo nimphavela okhala ntoko maloko makina . mwené onrowa onitaphulelaka itthu siri soloka n &amp; amp ; amp ; apos ; iye siri sohiloka . mwené onrowa-tho oniholela okathi w ekhotto .
muluku ahimwirela samuweli : nwirele simphavelaya , mana khamuhiyó nyuwo anokhottelayani , masi ankikhottela miyo . vano samuweli , ammmwaka ni muluku , ahimuttikitthela makhura sawuli , wira akhalé mwené anaisrayeli . muluku ahinvaha eroho awe sawuli : owo ilmukhala mwené òrera murima van wira ahimuroromela muluku ni murim awe wothene .
masi sawuli khatthuna omuroromela mutthu mukina , nnakhala muluku . khavo-tho amuroromelawe . tivó ahiripiwa murima , khuhapuwa . nave muluku ahimunyanyala yowo . tivó-nto , khawerya-tho waholela anaisrayeli , hatá owakiherya .
davidi , makampusi obethelehemu
davidi , ayariwe obethelehemu , ahikhalihiwa mwené anenli aisrayeli ni mulupale wavikana akina othene . owo animuroromela muluku , vano muluku ari ni yowo . tivó nloko na muluku khinaliyanle-tho nsina na davidi . wisrayeli sinnalikeliwa ihantisi sinjene sa davidi .
davidi ari mwana mukhani a yesé . owo ira alyihaka ipwittipwitthi okathi waphiyalyawe samuweli wira amuttikitthele makhura omwene . owo ari makampusi òrera murima . anisuwela ni aniphenta ipwittipwitthi sawe : okathi havara walá kharamu wipawe arwaka , owo khatthyawa . davidi uwo ari owilipiha : khawova awanani a muluku n atthu .
vannihimmwa wira , varyawe mmiravo , ahirowa waxekurya axinn awe omaxaxani . wei wo ahisuwelihiwa wira ahikhala mulopwana mmosá , orekamexa ni òtupa , ihaniwa goliva , aveha anaisrayeli vamosa ni muluku .
khari-vo n &amp; amp ; amp ; apos ; aisrayeli aminyanyela owana ni mulopwan owo .
masi davidi ahinvirikanva , khumwirela : nyuwo munosuwela enamuna enweryawe muluku a israyeli . davidi ahihela nluku mpharanjikulani mwawe , ahapheliha muru n ikuru sawe sothene , ahinvonyerya goliva , khumpwexa eyuji , khumorela vathí . awanani awe yahovasa , yahitthyawa , khuhitthuna-tho owana n anaisrayeli .
davidi anisuwela wipa isipo n umopa xittatta . mmasalimuni , eri elívuru ya isipo sa nloko na muluku , sokhalamo isipo miloko muloko n isipo miloko mithanu ntoko seiye simpwa ni davidi .
owo ahikhala ni mwené sawuli mpakha okathi munjene .
okathi mwené waripiwawe murima , davidi animwipela isipo , owo khiyahakalala . davidi aniwerya waxintla awanani awe , okhala wira muluku an ni yowo . tivó mwené sawuli ahimuruma owetlihaka anakhotto awe .
davidi ahixintta mittitthi sulupale s awanani awe , siso-tho atthu vanimutthapela . nto sawuli ahimukhalela nrima . vano-nto yahivira mahiku manjene amulupatthaka wira amwive . davidi vamosa nakhwawe yahimwipitha sawuli .
nihiku nikina , afilisti yahatuphela-tho anaisrayeli , masi anakhotto a mwené sawuli khivawemye oxintta . omwako gilbowa yahiviwa ana araru a sawuli , owo-tho ahivulaliwa vanjene : tivó ahisiva ni xow awe .
davidi , mwené oyerusalemu
vakhwiyawe sawuli , davidi ahikhalihiwa mwené a wlsrayeli wothene . ahikuxa-tho muttetthe w oyerusalemu , khukhaliha muttetthe mulupalexa womwene awe . davidi ahiruma oruhiwa oyerusalemu nivuku no watàna ni mapawe a ikano , yawo yalempwe somma muloko sa muluku . davidi atthuna wira oyerusalemu okhale muttetthe wa muluku .
mmeloni mwaya , profeta natani ahirowa-tho okumana ni davidi , khumuhimerya wira : muluku khantthuna wira mmutekele empa . masi uwo t okhanle wotekelani empa nyuwo : emp ene ekumi , eri etthoko yolipa . mwakhwa vale , mwan inyu onrowa wettihaka nloko na muluku . molumo ala khankhwelihiwa-tho wa mahiku othene .
tivó , atthu a israyeli annikupali wira mopoli mulupale , yowo apwiya àlaphenlyava wavelela atthu , ontthuna oyariwa munlokoni mwa davidi .
nsipo na davidi
apwiya ti makampusi aka : khivo enikihalela .
awo annikihola mapuro òwatta yolya : annikihola omuró ori màsi òrirya wira kamumuleke .
awo t anlipiha murim aka , annikiviriha iphiro soloka .
kaviraka mwepiphini mowopiha , nkinova etthu yotakhala , mana nyuwo , apwiya , muri ni miyo .
salomoni onimutekela empa muluku
mwené davidi vakhwiyawe , ahivithiwa oyerusalemu . salomoni , mwan awe , ahihala ettihaka nloko n &amp; amp ; amp ; apos ; aisrayeli .
mwené salomoni khawanne ikhotto ntoko atithi awe davidi . owo ahiphavela ovanela ni watàna ni maloko makina . ahinjererya marotta mulaponi ni ahirumiha ikalawa sawe sulupale olapuwa iphareya ni wakakhanva marotta ni maloko makina . siso ahithajiri vanjene . ahiwihaniha aratti a ilapo sikina , ahathela athiyana a ilapo s ottaiwene .
masi amalapo awo yarwiye elattuliwaka ni salomoni vaniphavela wakokhorela amuluku aya . mwené salomoni ahatthuniheiya atthu awo watekela altari amuluku aya mulaponi mme mwa wisrayeli . salomoni yowo ahalompa amuluku amalapo , anakokhorela . siso , ahimuhiya muluku ekekhai , khuvirikanya watàna wawe .
miruku sa salomoni
mwana orina ankhili onnatteliha minima atithi awe ; vano mwana ohirina ankhili onnaripiha murima ame awe .
nrima ninrwana ekhotto ; nlema n uphenta ninliyala ovehiwa .
mulipa-òvaha onovahiwa vowatta : onakhaliherya akhwawe onokhaliheriwa .
onetta ephiro va exàriya onnattittimiha apwiya ; onihapuwa ephiro eyo onnathanya apwiya .
oreriwa t ule onakhapelela òthoiwa : wathanya akhw ihu , etthu yotakhala .
ohiniwa okhuwela wa masikhini , akhuwelela vale , khanakhuleliwa .
mamwene manli munlokoni nimosa pahi
vakhwiyawe salomoni , mwan awe ihaniwa robowamu ahihala ettihaka omwene oyerusalemu . makhulupale yahinvaha miruku yiraka : atith inyu yahaliviha alimi n anamatumiha mpóxito munjene . nyuwo mwavukula mpoxit &amp; amp ; amp ; apos ; owo , anaisrayeli othene anowakhelani ntoko mwené .
masi robowamu khawiwelenle makhulupale awo a miruku . tivó , mahimo muloko , yakhala mpantte w onikela epheyo w elapo , yahimuhimerya wira : khinnimphavela-tho mwené mukina a etthoko ya davidi . hivo nnomuthanla mwené ahu .
nihimo na yuda pahi , nakhala mpuwa moyemsalemu , ti namwiwelenle robowamu . nihimo nlo naihaniwa siso okhala wira nari osulu wa yuda , mwan &amp; amp ; amp ; apos ; awe yakobe .
okhuma vavo khakhanle-tho mwené àrumela oyerusalemu pahi , masi ahikhala-tho mwené mukina osikemi , elapo yosamariya .
muluku mukumi
yerobowamu ari mwené opacerya ettiha mahimo muloko onikela epheyo . owo ahupuwela wira : khivanrerela wira atthu aka eroweke okokhorela n uhela mukuttho mpani mwa muluku oyerusalemu . tivó ahiruma opakiwa amwanyompe anli ewero . mmosá ahimpweha mpantte wonikela epheyo womwene awe , muttettheni w odani .
mukina , ahimpweha mpantte w okusini , mmuttettheni wobetheli . numalá , ahilaleya mulaponi mwawe mothene wira : nyuwo , atthu othene , muhiroweke-tho oyerusalemu opaka nira nanyu walá ohela mukuttho anyu . nyuwo munniwerya omphwanva muluku mmuttettheni modani ni m obetheli . muluk uwo ti mmosám yole akumihale axitith inyu wejitu .
anaisrayeli akina khiydjanle etthu yahimmyawe yerobowamu , okhala wira yanupuwela wira muluku ahakhottiherya opaka ilatarato samuthonverya yowo , ntoko sapakaya atthu a wejitu ; yanisuwela-tho wira , vamwakakhanva muluku mukumi n ilatarato yokhwa , yanvirikanya watdna muluku wapankyawe n awo .
muluku owerya sothene
mamwene a wlsrayeli yanimuliyala muluku ni watàna wawe imara sinjene . muluku yowo aharuma maprofeta , vari anamitthak awe , orowa olavula ni mamwene n atthu othene a wlsrayeli .
eliya ahova onanariwa wa mwené : siso ahitupha mukano , khutthyawela ofenisia . weiwo ahimaka vatthokoni va muthiyana mmosá masikhini , ari namukhweli ni arina mwana mmosá pahi mwamulopwana . mwan awe owo ahiwereiwa , khukhwa . vano namukhweli uwo ahimwirela eliva : nyuwo mwa mpatthani a muluku , munkhala vaté vaka vava .
tivó muluku onnikdna , onniweha tho itampi saka , khiyakihukhumu . eliya ahikuxa murutthu wa mwanamwane owo akhwiye , khwatalela volilini : numalá ahuramela , khulompa ìraka : apwiya muluku aka , mmuhokoloxerye ekumi mwanamwane ola . muluku ahìwa ovekela wa profet awe : mwanamwane ahihihimuwa , khukhala-tho mukumi . eliya ahimukuxa mmatatani , khunvahererya mam awe .
muluku mmosáru
savinryaya iyakha pili , muluku ahimuruma tho profeta eliya orowa okumana ni mwené akhabi . mwené owo ahimwirela profeta wira : mwaha wa nyuwo , anaisrayeli othene ehathowa yolya . masi eliya ahakhula wira : nkihiyo miyo kithowinhe yolya : ti nyuwo n amus inyu muthowihanse .
nyuwo momuhiya muluku ahu , khumuttharaka bayali . mwarume atthu othene ethukumane omwako karmelo : weiwo onrowa osuwanyeya muluku ekekhai . mwené ahathukumanya atthu othene a mulaponi mwawe omwako iwo : yahithukumana maprofeta othene n anamukuttho othene a bayali vamosa n atthu anjene .
eliya ahihimya wira : mwateke altari , mwixathi vasulu vava enama emosa , numalá munvekele muluku anyu .
khino owo onorumiha moro wirimu onrwa wakhelela mukuttho anyu . vano anamukuttho ni maprofeta a bayali yahateka altari aya , khupweha enama vasulu vava : yahimulompa muluku aya okhuma vasisu mpakha othana eriyari .
nto , okhuma othana eriyari mpakha makaripi yanihimya wira : bayali ! muniwiriyane ! masi awo yakhuwela mahala . khivo etthu yakhumelela . makaripi eliya ahimutekela altari muluku a israyeli : ahipweha enama vasulu valtari , khwitthela masi .
numalá ahilompa ìraka : apwiya ! nyuwo mwá muluku abrahamu n a isakhi n a yakobe !
nwoniherye atthu othene wira mwa muluku anaisrayeli ni wira miyo ki murumeyi anyu . apwiya , mukiwiriyane ! vano wahikhuruwa moro wirimu , khupaha enama yothene . atthu othene yari vavale yahilhukumela ni wova , khuhimya wira : apwiya ti muluku ! oviraka okathi vakhani , wirimu wahiripela , khupacerya orupa epula yinjene .
muluku onimukuxa eliya wirimu
eliya ahòna wira muluku aniphavela omukuxa . owo ari elapo ya mpantte mukina wa muro yordani : aphavela okhalaka mekhawe , masi eliseyo , mwixutti awe , khatthuna omuhiya mekhawe . siso , amuholaka eliya , ahòna moro okhumwaka wirimu ntoko niwimpi nulupale . eyupuru iyo ya moro yahimukuxa eliya , khumurowana osulu ntoko wira akuxiwe mukaroni .
alipa òthoiwa anolya mpakha ovona
muluku onivaha ethonyeryo nloko nawe
okathi akhazi ettihawe oyerusalemu , mamwene manli yahimukumiherya ekhotto , khuphiya oyerusalemu n anakhotto anjenexa , khurukurerya muttetthe . vano mwené n &amp; amp ; amp ; apos ; atthu awe othene yahithukumela ni wova , nloko sinttikinyeyaya miri sa mutakhwani yopaka epheyo yulupale .
mwené akhazi ahirowa owehaweha muratthi waruha masi . profeta yesaya ahiphiya tho vavale . owo ahinvahererya mwené mutthaka arummwawe ni muluku , amuhimeryaka wira :
mukhurunuwe murima , muhové . mamwene awo manli ahìwanana wotuphelani , masi mmuroromele muluku : owo onimolipihani . owo omphavela wovahani ethonyeryo y osuwelexa wira onnokhaliheryani . ekanyeryo t ikanyeryo entthunanyu onvekela , onimovahani . masi akhazi ahikhotta yovah eyo , ìraka : nkintthuna omuttehatteha muluku . vano yesaya khwira :
muluku yowo tontthuna wovahani ethonyeryo . mone : harusi nimosa onompala , amuyare mwana mwamulopwana , onkelawe onvaha nsina na emanuweli , nnihimya wira : muluku ori ni hiyo .
profeta amosi onihimya otakhala w atthu
apwiya anihimya wira : sotakhala ttharu , nnakhala xexé , sinìriwa n atthu oyuda . miyo nkinalevelela : kinimwahukhumu . awo athanya masu aka , akhotla wiwelela soruma saka . awo ahihiya ekuxiwaka n amuluku a ethiru , ntoko siralyaya axitithi aya . tivó kinopaha elapo y oyuda , ipa s oyerusalemu sinopatta moro .
apwiya t anihimya wira : mwaha wa sotakhala ttharu walá xexé sinìriwa n aisrayeli , kinimwahukhumu . awo amutumiha mutthu ohitthenke n isisapo ya musurukhu , annanyakattela vathí ale olhoiwa , annakhottiherya ale olosowa opuha mirerelo saya .
tivó etthaya enothukumela , yokhuneleni , ntoko sinthukumelaya ekaro yamukhani yalemeliwa . nnakhala nuilipa-otthyawexa khanrowa owerya oxerekela . hatá ale olipexa animokhwa , vano ale otupexa animova .
yeremiya onalopola atthu ahimeryaka wira enimorwa ehukhumu ya muluku
atthu yahanle yettelaka watàna waya ni muluku yari vakhani . anakhotto aya khiyawerya owana n anakhotto a ilapo sowerya . khiyàwerya-tho owana n asiria , yawo yatuphenle elapo ni yavanre atthu anjene a mahimo muloko onikela epheyo , khwakumiha mulaponi mwaya yarowanaka omalaponi . ale yamini yanona itthu iya okhala ehukhumu ya muluku , ehukhumu yeyo yawopopihanawe ni molumo a maprofet awe .
oyerusalemu profeta yeremiya anihimya wira : sovira iyakha miloko mili ni ttharu kinari profeta a muluku . kiholaleryani molumo othene a muluku . masi nyuwo khamujalenle . miyo kohimya wira : muhiye iphiro sanyu sotakhala : muhiye wira itthu sonanara nyuwo mwaiwelela vale , munrowa okhalaka mulaponi muluku àvahalyawe axitith inyu ni nyuwo wa mahiku othene . nto nyuwo khamukiwelenle .
tivó apwiya annihimya wira : kinimwaruha atthu a elapo yonikela epheyo . kinomukuxa nabukodonosori , mwené òbabilonia , akhale ekopo aka . kinomuruma wotuphelani n utuphela ilapo sothene sirukureniye oyerusalemu . owo onopwexa elapo . vano nyuwo munomurumelaka mwené òbabilonia &amp; amp ; amp ; apos ; .
tthiri , vahiraneya siso : nabukodonosori vamosa n anakhotto awe yahirukurerya muttetthe w oyerusalemu . muhina w okathi vakhani khuvo aweiya othuma ephau nnakhala emosa .
ohawa n osikhini wahinjerereya . numalá , atthu òbabilonia yahithorolasa ixiri sa kako òyerusalemu , yahituphela muttetthe , khupaha empa ya muluku ni empa ya mwené n ipa sikina sari sottittimiheya . akako yahipwexakasiwa . ikamma sorerihiwa sa mpani mwa muluku sahikuxiwa . makhulupale n aratti othene yasuwela otthava yahivariwa , khurowaniwa omalaponi .
yahiwe mulaponi mwaya t ale pahi yari otepaxa òthoiwa n alimi .
muluku omphavela olevelela nloko nawe
atthu oyuda ni òyerusalemu vavariwaya , yahikhala obabiloni mpakha iyakha miloko mithanu . vano kiro , mwené òpersia , ahikuxa òbabilonia ni ahilaleya ekano emosa mulaponi mwawe mothene , yahimya wira : apwiya , muluku a wiiimu , akivaha owerya w ommaka omwene wothene wa vathí . awo akiruma oteka-tho emp aya oyerusalemu . atthu othene yale ari nloko na muluku ehokoloweleke oyerusalemu , eteke-tho weiwo empa ya muluku .
othene ale yupuxeriwe ni eroho ya muluku yah i venya , khiyetta erowaka . anamwattamanani-aya yahavaha ewero ni eparatha ni muhuwo ni sorera sikina . mwené kiro ahiruma ohokoloxiwa itthu sorerihiwa sakuxalyawe nabukodonosori mpani mwa muluku , khurowana òbabilonia .
nsipo n ale anihokolowela mulaponi mwaya
apwiva yahokoloxeryaka mulaponi mwaya atthu a israyeli yatthukweliwe , hiyo nona ntoko oloha . mwano mwahu mwahisareya otteliwa murima : nlumi nahu nahipa nsipo n otthapa .
vano maloko makina yanihimya wira :
apwiya awirela itthu sotikiniha !
ayo ! apwiya anirela itthu sotikiniha : tivó vantteliwahu murima vanjene .
atthu aninwehererya mópoli
ayuda
atthu yahokolonwe opotthani òbabilonia yari a nihirno na yuda , yayariwe oyerusalemu n ilapo s okhuvela . awo yahipaka nikhuru na nloko n ayuda . awo yaphavela okhalaka ntoko sakhanlyaya axitithi aya , masi khiyaweiya okhala siso , mana mamwene òbabilonia yahavaha elapo y oyerusalemu ni mittetthe sowattamela amalapo yale yatthara solimalela saya ni yakokhorela amuluku aya .
akako , yakiherya khalai oyerusalemu , yahipwexakasiwa . empa ya muluku yatekiwe ni mwené salomoni navetho vahipwexiwa . ayuda yahiteka-tho ipa saya n akako oyerusalemu . eyakha yanenli numalá otthikela mulaponi mwaya , yahirihela nluku nopacerya w empa yanenli ya muluku .
ayuda yahihokolowela okhala mulaponi mwaya , masi nlelo elapo yavira ehaxiwaka ni mamwene omalaponi .
mamwene awo yanarumihela oyerusalemu anakhotto aya n alipa-òliviha mposito ni maguvernatoro .
wahikhala okathi anamurwa yaphavelaya wahiha a yuda wamini w abrahamu . okathi ene yowo mwené mmosá mmalapo ahakhanyererya atthu othene yakhala momweneni mwawe wettela ni wamini itthu owo mwanene settelawe ni sain inawe ni wakokhorela amuluku awe .
muhiná mwa iyakha iyo , anamukuttho òyerusalemu yahivira etthikelaka solimalela iye sorerihiwa . okathi utvo , atthu òloka yanlwelela ikano ni mixuttiho sa muluku . yanixutta-tho vasyá ti pani muluku ni watina wapakalyaya ni yowo . awo yaninwehererya mwené arowa owòpola , yowo alaiheriwe ni muluku . anaisrayeli yanilupatthiwa ni yaniviwa mwaha wo wamini .
masi hatá okathi yaiviwaya yanihimya omwamini waya muluku mukumi , yowo oniwerya owopola atthu awe enamwi yiviwe .
yobi oninvekela muluku wira amwakhule
yobi ari mutthu oloka . amuroromela muluku pahi , nto khajalela atakhali . owo ari thajiri . ahikhalana an awe muloko : athanu nanli axilopwana , araru axithivana . arina ipwittipwitthi sinjene nikamelo n inyompe . yobi khiwanvila omuttara muluku , yowo anvahale sorera iye sothene .
masi muluku ahimwehererya yobi . anawiye anjene yahituphela inama sawe , yahiwivakasa amakampusi , khukuxa sothene . yobi khatthikenle ottuli mwaha w etthu ila .
owo amuroromela muluku pahi . oviraka okathi vakhani , yahimukhumelela ehasara ekina . nihiku nimosá n awe axilopwana n axithiyana yahilattuleliwa yolya ya nira . elyaka siso , empa vahapittuwela , khukhwasa othene .
yobi vaiwalyawe ehasara eyo yakhumelenle , ahira : miyo va kiyariwe epwitipwiti . siso-tho kakhwaka , kinrowa epwitipwiti . apwiya t akivanhe sothene : vawo-tho t akankhe . apwiya ettottopeliwe !
vottharelana , wahimphwanya tho ohawa okina wotepaxa : wahimurwela oretta wa makokho .
yobi , yole ari thajiri , vano akilathi vatturwani : anisuna makhwatt awe ni makula .
amwar awe vahimwattamela , khumwirela : ti worera omuroromela wanyu muluku , khahiyo ?
vano mmutakhalihe muluku , mukhwé ! masi yobi ahiwakhula wira : nyuwo munlavula ntoko mutthu ohinimusuwela muluku . hiyo ninnakhelela wa muluku sothene siri sorera , nto nihinweryela-ni wakhelela-tho iye sohaxa ?
yobi ahikhalana apatthani awe araru . vasuwenlyaya wira ahiphwanya ohawa , yahirowa omuxekurya , ephavelaka omuhakalaliha . vamonalyaya ni mahawelo ale othene , yahipaceryasa wunla . yahikilathi varyawe mpakha mahiku mathanu na manli , othana n uhiyu .
khuvo a yawo ataphunle eyano wira amulavulihe , mana yanona wira masoso a yobi khiyàrere watta . vano yobi ahipacerya olavula ni muluku n uvanyihana ni yowo . anikhupanyerya mwaha wa masoso awe ni animotherya muluku yowo wira t amuruhenle ihasara iye sothene , anari òrera murima .
axipatthani awe yobi yahitikinihiwa ni wova .
awo yaniphavela omwakiha muluku viraka :
nyuwo mumverya sai omotherya muluku ?
hiyo othene ninnisuwela wira muluku naxariya .
owo onnitthuvela sorera ni onnihukhumu sotakhala .
nyuwo mwahatthenke ni mwahaphwanenle ehukhumu ila n uhawa nno wothene , muluku khoruhelani .
masi yobi anikupali etthu yahimyawe . owo ahinvekela muluku wira amulele mulattu xeni wamphwanyiha ohawa iwe wothene , owo anari mutthu oloka .
axipatthani awe ale yahilavulana vanjene wira yahimukupalihe yobi ovonva wawe . owo ahittheka , mana muluku khanira vahixariya . masi yobi khatthunn etthu : aphavela osuwela pahi xeni muluku ahalaka otthuvela wamini wawe ni makhalelo ohawa .
muluku ahimulavuliha yobi mpheyoni yulupale , khumukoha ìraka : mwa pani nyuwo mumphavela osuwela miteko saka ? munihimerya-ni itthu sihinweryanyu osuwela ?
nyuwo mwari vai miyo kitikithei yaka elapo ?
ti nyuwo nvalannye etthaya n iphareva ?
ti nyuwo mukhalinhe okathi w othana ni okathi w ohiyu ?
ti nyuwo mpwenhe itheneri osulu ?
ti nyuwo muniphwanyiha yolya inama ?
yobi ahìwa sokoha iva , khuhona yo wakhula .
vano-nto ahòna wira khavo onwei ya osuwela evulupale awe muluku . muluku t otepaxa wunnuwa , atthu vanweryaya omuroromela , enamwi ehisuwelaka miteko sawe .
yobi ahiwakhula apwiya ìraka : vano kosuwela wira apwiya t owerya sothene . miyo n uhisuwela waka kihavekela okoniherya miteko saya , seiyo siri sotikiniha , miyo kihiweiyaka osuwela . mpakha va miyo kasuwela apwiya wiwasa pahi : masi vano maitho aka annaweha . tivó korurya sothene sihimyalyaka , wira karoromeleke apwiya .
yona onixutta omusuwela muluku
yona ari profeta . muluku ahimulavuliha ìraka : nvenye mwetteke . murowé ònínive : mwahimerye atthu a weiwo wira kinimwaruhela ehukhumu aka , mana t otakhala murima . masi yona khaphavela orowa ònínive : tivó ahiwela ekalawa varina ekwah aya y ottaiwene . siso yona aphavela otthyawela ottaiwene ni muluku .
masi apwiya yahikumiherya epheyo yulupale mphareya . mawimpi yahikakhasa ekalaw eyo , enahala vakhani osama . atthu othene yahova vanjene : khula mmosá ahimulompa muluku awe . masi yona amumpa muhina mw &amp; amp ; amp ; apos ; ekalawa . nahota ahinvenxa ìraka : nyuwo munwerya sai orupa ?
nvenye , mmulompe muluku anyu ! owo onowerya onopola . anakalawa yahihimeryana wira : nrowé naxelye ehako , wira nimusuwele mwanene ehasara ela . ehako eyo yanvanre yona ; owo khuhimya wira : mukinhele mphareya , wira nyuwo mopowase . ti mwaha wa miyo okumihenrye epheyo eyo . anahota yanihuluxa ekalawa n ikuru saya sothene : nto khiyawerya , mana epheyo vahitepa wupa .
vano vahilompa yiraka : apwiya , muhikhalihé votakhala etthu enkelahu wira . muhupuwele wira nintthuna omwiva mutthu ohitthenke . numalá , yahinvara yona , khumurihela mphareya . nananoru masi yahikhalela .
vano apwiya yahiruma ehopa yulupale ommirya yona . owo ahikhala mahiku mararu othana n uhiyu mmirimani mw ehop eyo . anari mmirimani mmo mw ehopa , ahalompa apwiya , muluku awe . ehop eyo yahetta mpakha muxerexere mw ephareya , khumwimula yona .
muluku ahimuruma yona ekwaha yanenli , ìraka : murowé muttetthe mulupale w ònínive . mwalaleye weiwo sothene sinrowaka wohimeryani .
yona ahivenya , khurowa oninive . weiwo , ahilaleya arunyaka wira : muhina mwa mahiku miloko mixexé , ònínive onrowa opwexakasiwa . atthu ònínive yahinwiriyana yona , khumwamini muluku . yahipacerya otthukwa wulupale ni yahiwara mattapwatta , ethonyeryaka ottharuwa wava . atthu othene yahira siso , makhulupale n akhani , athajiri n ale òthoiwa . muluku ahòna ottharuwa w atthu onmive , khuhiyererya owopopiha wawe . masi yona ahinvonyiwa vanjene mwaha w etthu ila .
ahinanariwa , khulompa ìraka : ih ! apwiya ! fatari ti vale miyo kakhottaka orwa onmive nno . miyo kanisuwelexa wira apwiya annaphenta atthu , annalevelela . miyo kintthuna okhwa , kiwenhene itthu sinonaka . yona ahikhuma mmuttettheni , khurowa mpantte mukina w oxerexere .
ahikilathi , khiyawehererya yarowa okhumelela . vano muluku ahiphatteva vavale murapela mmosá , wira onvaheke muttutthi yona . owo , vonalvawe murapel owo , ahitteliwa murima vanjene . masi ohiyu ahirwa mwamukokho , khukhurasa mitathari saya , owo khuma .
othana , nahopa nsuwa novihexa : yona khawerya-tho ovilela oviha iwo , khuhimya wira atthuna okhwa . vano muluku ahimukoha wira : nyuwo munnonela othunku murapela omenle ohiyu omosa , vano ohiyu omosaru yowo khuma . vano miyo nkakhanle omorela ikharari muttetthe mulupale ntoko ninive , memmo muri-mo anamwane anjene vamosa n inama ? .
omwene wa muluku
profeta danivele onalikela supululeliwawe ni muluku . sahixathiwa ihije . humu mmosá ahikilathi vehijeni . sowara sawe sari sottela ntoko nipheru : vano ikharari sawe sari ntoko nlinya nopepheya . ehij awe vari ntoko malumi a moro yavarela oholo wawe . atthu anjene sana vanimurumela . akina miloko miloko sene yahemela oholo wawe .
miyo kahimona mutthu mmosá ntoko mwana a mutthu akhuruwaka wirimu mmekuni . owo ahimwattamela humuwo , khwithonyiheiya oholo wawe . humu ahinvaha owerya ni nttittimiho n umwene . maloko othene n atthu a malavulelo othene ni a mahimo othene yanimurumela . omwene awe ti wa mahiku othene : khummala-tho . owerya wawe khunihononeya .
nsipo na murumeyi a muluku
profeta mmosá onnipa isipo sa murumeyi oniwelela sothene sintthunawe muluku . mwaha wa mulipa-òwiwelela yowo , enokhumelela exariya ya muluku mulaponi ni wopola wawe .
mmone ! ola ti murumeyi aka onimulipihaka : ola t ule omuthanlalyaka , yowo onkitteliha murima . miyo konvaha eroho aka , vano owo onolaleya òrera waka murima mulaponi mothene . owo khanrowa ovanyihana ni mutthu , walá onyakulihana . khavo onrowa wiwa masu awe mmawani . owo khanrowa osinsa mutathi wowunteyene khalayi . khanrowa ottipiha ntthampo nintthuwa mwixi , masi onolaleya exariya vororomeleya .
khanrowa wojeya , nnakhala oweriwa , masi onoruhela exariya mulaponi mothene . atthu ottaiwene anolipelela ikano sawe .
elapo esyá ya muluku
apwiya t anihimya wira : atthu sothene kinokhaliha isva : siso-tho erimu n ilapo sinokhala isva . makhalelo a khalai anovirikana . nyuwo munotteliwa murima vanjene mwaha wa itthu sinrowaka opattuxa . khavo-tho onrowa wunla , nnakhala wikhupanyerya . khaniyariwa-tho anamwane anrowa okhala mahiku vakhani pahi . khavo-tho onrowa okhwa n iyakha vakhani . munokhala akumi iyakha sinjene ntoko mwiri .
khuvo onrowa owiyeryani yoly anyu . hatá nyuwo muhinatthi okivekela etthu p itthu , miyo kinowakhulani . nlelo nyuwo mwalavulaka , miyo kinimowiriyanani . vano mwiji ni mwapwittipwitthi anolyaka poromosa .
kharamu onimolya malaxi ntoko enyompe , nto khanrowa wiriliana yotakhala . khavo onrowa ohonona etthu .
watana wa nanano muluku onimutthukula natiri awe : yesu ti mopoli
yesu ti mwana a muluku
muluku ahiruma nlaikha gabriyeli , namitthak awe , orowa onazarethi , omphwanya mwali mmosá ihaniwa maria , yowo akameliwe ni mulopwana mmosá nsina nawe yosefe , a nloko na mwené davidi . nlaikha gabriyeli nahimwattamela maria , khumuhimeiya wira : mutteliweke murima , maria ! muluku ori ni nyuwo . owo ohothanla ni mw athiyana othene . maria ahitikinihiwa ni molumo ala .
masi nlaikha nle nahimuhimeiya wira : maria , muhòvé . morereliwa murima ni muluku : owo onnophentexani . tthiri nyuwo munorupala , mmuyare mwana mwamulopwana , yowo munrowanyu onvaha nsina na yesu . owo onrowa okhala mulupale ni onrowa wihaniwaka mwana a muluku mulupalexa .
maria ahikoha nlaikha wira : vantthuna wiraneya sai , miyo kihikhalaka ni mulopwana ? gabriyeli ahimwakhula wira : eroho yowarya n ikuru sa muluku enimokhuruwelani . muluku khivo enojelawe . vano maria khwira : miyo ki murumeyi apwiya : yireyeke mwa miyo ntoko muluku sintthunawe ! .
yesu onihaniwa emanuweli : muluku ori ni hiyo
yosefe ari mutthu àxariya ni òthunku . owo ahisuwela wira maria , mwarawe , ahirupala . okhala wira ànimphenta vanjene ni khatthuna omulaleya , anupuwela omuhiya vohisuweliwa .
yesu oyariwe obethelehemu
ekuluttu yeyo vahikhala amakampusi varupelela inama saya . nananoru , nlaikha n apwiya nahakhumelela , ovuwa wa muluku wahamwalela . awo yahova vanjene . vano nlaikha nahahimerya wira : muhove ! koruhenleni ehapari yorera enrowa watteliha murima atthu othene .
olelo , muttetthe wa davidi , moyareliwa mòpoli , okhanle kristu pwiya . etthu enrowa wosuwelihani t ila : munomphwanya mwana akhuneliwene n ikuwo , ataleliwene vamalaxini . nananoru wahikhumelela-tho muttitthi a malaikha a wirimu , emuttottopelaka muluku , yiraka : avuwihiwe muluku wirimu : vathí-va evahiwe murettele atthu muluku onaphentawe .
malaikha yahivenya vale erowaka wirimu , amakampusi , vahanlyaya mekhaya , yahihimeryana yaworu wira : naso nrowé obethelehemu , nawehe itthu sikhumelenle .
yesu ti mwené ayuda
yesu avariwaka , herodi ira anari mwené oyudeva . vano asuweli akina vahivenya elapo yonikhuma nsuwa , khuphiya oyerusalemu . weiwo yahikoha wira : ori vai mwené àyuda ayariwe nanano ? nrimona etheneri awe onikhuma nsuwa , nrwenle omukokhorela .
vano herodi ahiwihana asuweli ale wiphini , khwakohakoha wira asuwele orattene nihiku nònalyaya ethener ile . numalá , aharuma orowa obethelehemu awirelaka : rowakani , mwamphavele orattene mwan owo . mwamphwanya vale , munve mukilele , wira ni miyo-tho kirowe , kamukokhorele .
vahokolowenlyava ephiro aya , asuweli ale yahòna-tho etheneri vonalyaya onikhuma nsuwa , khutteliwa murima vanjene . ethenerile yahahola mpakha ophiva nipuro naryawe yesu , khwemela . asuweli ale yahikela mpani mine , kluimphwanya mwana ni maria , ame awe , khukokhora emuttittimihaka mwanowo .
numalá , yahitthukula mirupa saya , enanvaha ewero , erupani ni emira . vano muluku ahahimerya molohani wira ehivire-tho wa herodi . tivó , ehokolowelaka elapo aya , yahivira ephiro ekina .
yesu onilupatthiwa
vavenyalyaya asuweli ale , nlaikha na muluku nahimukhumelela yosefe molohani , khumuhimerya wira : nvenye , mmukuxe mwana name awe , mutthyawele wejitu . mwakhaleke weiwo mpakha miyo wohimeryani , mana herodi onrowa omphavela mwana , wira amwive . yosefe ahivenya ohiyu , amukunxene mwana name awe , khurowa wejitu .
vano herodi , vonalyawe wira ahotothiwa n asuweli ale , ahinanariwa vanjene , khwamma atthu awe orowa obethelehemu n ilapo sowattamela , wira yawivakase anamwane axilopwana othene yarina iyakha pili orowa vathí .
herodi vakhwiyawe , nlaikha na muluku nahimukhumelela yosefe molohani wejitu , khumuhimeiya wira : nvenye , mmukuxe mwana name awe , muhokolowele elapo va israyeli .
yosefe ahivenya , khumukuxa mwana name awe , khuhokolowela elapo ya israyeli , khurowa okhala onazarethi .
yesu t &amp; amp ; amp ; apos ; a muluku
iyakha sothene , atithi awe name awe yesu yanirowa oyerusalemu okathi wa nìra na pasikha . yesu , vaphiyenryawe iyakha muloko ni pili , ahirowa ni yawo . vamanlyaya nira , yosefe ni maria vahivenya ehokolowelaka onazarethi .
vano mmiravole yesu ahihala oyerusalemu weiwe , atithi awe name awe ehisuwenle . nihalaka okela nsuwa , yahikelela omphavela yesu mw amusi aya ni mwatthu yasuwelaya , khuhimphwanva . vano vahihokolowela oyerusalemu , emphavelaka weiwo . yahimala mahiku mararu emphavelaka , khumphwanya mpani mwa muluku .
yesu ira akilanthene eriyari vasuweli : aniwiwa yawo , anakoha-tho . othene ale vamwiwa yanithamala mwaha w osuwela wawe . vano , atithi awe name awe , vamonalyaya , yahitikinihiwa . ame awe yahimukoha wira : mwan aka , munirelenle-ni sisa ? atith inyu ni miyo nahiripiwa murima n uxanka , nophavelakani .
vano yesu ahiwakhula wira : mwakiphavelela-ni ? khimwasuwela wira kihana okhala mpani mw atithi aka ? vano yesu ahivenya vamosa n awo , khuhokolowela onazarethi , aniwiwelela yawo .
olaleya wa yohani mbatiza
yohani mbatiza , mwana a namukuttho zakariya n a elizabeti , akhala mothakoni . muluku ahimuthanla wira akhale namitthak awe . vano yohani ahirowa elapo vowattamela muro yordani , khupacerya walalerya atthu ìraka : muttharuwe sottheka sanyu . murukunuxe makhalelo anyu , mbatiziwaka mmuro yordani , wira muluku oleveleleni sottheka sanyu .
siso sahiraneya iye silempwe mulivuruni mwa profeta yesaya wira : nsu na mutthu ninnikhuwela mothakoni nìraka : mwalokiherye ephiro apwiva , mmwapatthele ephiro muluku ahu . malitti othene vuheliwe , myako ni mapuro owalakakha vataleye , iphiro sokottopa sokololasiwe ni maxepa elikanyihiwe . vano atthu othene anrowa osuwela wopola n uvuwa w apwiya &amp; amp ; amp ; apos ; .
atthu anjene yanikoha mmansaya wira : khino yohani ula ti kristu mopoli ? vano yohani ahahimerya atthu othene wira : miyo kinorapihani ni màsi , nto onimorwa mukina okivikanne miyo owerya . yowo-tho miyo nkiniphwanela otaphula mikhoyi sa ixapattho sawe . owo t unrowa worerihani ni eroho yowarya ni moro .
onamona wa muluku tìthi
yesu vaphiyenryawe wattamela iyakha miloko miraru ahirowa omuro yordani omphavela yohani wira amurapihe ntoko atthu akina . vano abatiziwakaru ni alompaka , erimu yahitthukuwa , eroho yowarya yahimukhuruwela , yoneyaka ntoko epomba . vano , wirimu nahiwanyeya nsu nahimya wira : nyuwo mwa mwan aka onimphentexaka ni dkitteliha murima .
yesu onixuttiha ni onavoniha aretta murukunuxe makhalelo anyu
ehapari ya yesu
yesu ahihokolowela ogalileya , weiwo walaleyawe ehapari yorera ya muluku , ìraka : okathi wa muluku wophiya : omwene awe ohanle orwa . murukunuxe murima ni mwamini ehapari yorera kinoruhelakani .
atothi a ihopa yamutthanre yesu
yesu ahirowa muxerexere mwa ephareya y ogalileya .
weiwo ahimona simoni , yowo onihaniwa-tho pedru , vamosa ni andreya , munn awe . awo yira erihelaka matthavi aya mmasini : yari atothi a ihopa . yesu ahiwirela : mukitthareke . miyo kinimokhalihani atothi atthu . owani aya yahihiya matthavi aya nananoru , khumutthara yesu .
vottharelana , yesu ahimona yakobo , mwana a zebedeyo , ni yohani , munn awe . yàri mukalawani vamosa n atithi aya , elokihasaka matthavi . yesu ahiwitthana . nananoru , awo yahihiyasa ekalawa n atithi aya , khumutthara yesu .
mulipa orakala apajenrye wetta
yesu ahihokolowela okafarnawu . atthu othene a mmuttettheni yahisuwela nananoru wira yesu ari owani . anamunjene yahiphiya etthimakasaka , khuthukumana oholo wa mukhora . yesu ahalela othene wira muluku onnaphenta .
vano yahiphiya atthu axexé emuruhaka mulipa-òrakala . awo yaphavela omwattamiheiya yesu mpatthani aya owo , masi muttitthi w atthu khiwatthuna waviriha . ehiweryaka ovira , alopwan awo axexé yahiwela vampani vowataleya , vahivenula nipatho eluluwanyaka varyawe yesu , khumukuiaixa orakal ole ataleliwene vanrepani vawe . yesu ahòna wira alopwan ale yanimwamini yowo , tivó ahimwirela brakal ole wira : itampi sanyu soleveleliwa .
yesu onimwitthana natampi
alipa-òliviha mpóxito khiybniwa sana n atthu . imara sinjene awo yaniliviha mpóxito evikanaka ole warummyaya n ikano . ohiya vo , yanavarela muteko makhulupale aroma yakunxe elapo . tivó afarisi vahatthunanaya ni yawo .
yesu onathanla arummwa muloko nanli
yesu onthanla nloko
yesu anettetta ogalileva wothene . anixuttiha mampani m olompa ni anilaleya ehapari yorera ya muluku . anavoniha othene ale yawereiwa ni vahawa . mulaponi mothene anilavuliwa yowo . atthu a mipantte sothene yanirwa omwiwa . yesu , awehaka atthu anjene siso , ahiwela vamwako vasulu , ahikilathi , vano awixutti awe yahisuserya varya we . yesu ahipajeiya owixuttiha , ìraka :
othene ale ansuwela wira ari amasikhini vamaithoni va muluku etteliweke murima , okhala wira omwene wa win mu ti wawava .
othene ale aripiwe murima etteliweke murima , mana muluku onimwahakalaliha .
othene ale ahinira mpantta w ekhotto etteliweke murima : muluku onimwakhaliha axinene elapo .
othene ale amphavela wira wiweleliwe otthuna wa muluku etteliweke murima , mana muluku onomaleliha ophavela waya .
alipa-òmoriwa ikharari etteliweke murima , okhala wira muluku onimwamorela ikharari .
othene ale òrera murima etteliweke murima , okhala wira anomona muluku .
othene ale anvara muteko w okhaliha murettele etteliweke murima , mana muluku onowakhela ntoko an awe .
othene ale anlupatthiwa mwaha wowiwelela otthuna wa muluku etteliweke murima , okhala wira omwene wa wirimu ti wawaya .
mwixuttiho worera wa yesu
nyuwo munnisuwela yoruma enihimya wira : muhimwive mutthu ; ole onimwiva mutthu onoroihiwa omilattuni . vano mivo kinohimeryani wira : hatá ole onimulumela munn awe onoroihiwa omilattuni . mwavelelaka yovah anyu wa muluku , khupuwela wira munn inyu khakhanle sana ni nyuwo , muhiye ovah anyu oholo w altari , mutthike , musamihane toko ni munn iny uwo . numalá , murweke , nvahererye vovah anyu .
olompa w &amp; amp ; amp ; apos ; awixutti a yesu
yesu ahahimerya awixutti awe wira : nyuwo muhana olompa so : tith ihu muri wirimu ! nsina nanyu nivuwihiwe ; omwene anyu onrwele hiyo ; otthuna wanyu wireye ntoko wirimu siso vathí-va . munivahe olelo yoly ahu ya khula nihiku . munlevelele sottheka sahu , ntoko hiyo nnalevelelahu anitthekenle . muhinihiye omora nehereriwaka : vano munakiheiye sotakhala .
yesu onimuhokoloxerya ekumi mulipa okhwa
yesu ahiphiya muttetthe w onayini vamosa n awixutli awe . atthu anjene yanimuhola . ehalaka ophiya mmu ttettheni , yahikumana n atthu yarowa wovithani , emukunxene mmiravo okhwa wira avithiwe . ari mwana mmosene a muthiyana namukhweli , yowo vano arowa okhala mekhawe pahi . anamwattamanani n apatthani awe yanimuhola muthiyan owo oripiwa mpakha omahiye .
yesu , amonakaru muthiyan owo , ahimmorela ikharari , khumwirela : mama , muhinleke ! numalá ahattamela nrepa , khukwata . ale yathata yahemela . yesu ahimwirela mmiravowo wira : miyo kinorumani : nvenye ! vano mulipa-òkhw ole ahihihimuwa , khupacerya olavula . yesu ahavahererya mmirav ole ame awe .
othene yari vavale yahithamala ni wova , khumuttotto pela muluku , yiraka : profeta mulupale okhumelela eri yari ahu . muluku mwanene ohorwa okhaliherya nloko nawe . vano mulaponi mothene sanivira sihimmwaka iye yesu sawirelawe atthu .
munova ni ?
nihiku nimosa , makaripi , yesu ahiwirela awixutti awe : nrowé nlapuwele ekhopel ele ya ephareya . yahiwela mukalawani , khutaphula mikhoyi saya . nananoru , mphareya-mmo vahopa epheyo vulupale . mawimpi yari owopiha . vano ekalawa yanisarya masi .
yesu amurupa . awixutti yahinvenxa ekhuwelaka wira : khamunthokorerya munonaka nsamaka ? vano-nto yesu ahemela , ahulumela epheyo , khuhimei ya ephareya wira : mmale ! mwikhalele !
epheyo yahìkhalela , khukhumelela omaleleya wulupale . vano yesu ahakoha awixutti awe wira : munova-ni ? muhinaminela-ni ? awixutti yahitikinihiwa , yanikohanasa yaworu , yiraka : mano , mutth ula ti pani ? hatá epheyo ni masi annimwiwelela ! .
alipa ovoliwa etala anivona
yesu aphavela okhala mekhawe n awixutti awe , masi muttitthi w atthu wanimutthara . yesu analaleiya atthu ekumi muluku onavahawe atthu mahalene , anavoniha othene ale yaphavela mukhalihei yo awe . makaripi , ale muloko nanli yahimwattamela , khumuhimerya wira : murumé muttitthi ula omwareleke mmawani , waphaveleke opuro ni yolya . mothakoni-mu khivo etthu yorerela .
nto yesu ahiwakhula wira : yoly eyo mwavaheke yenyu . awo yahírasa : hiyo va nrina iphau thanu n ihopa pili pahi . nihana orowa othuma yolya yowaphiyerya atthu ala othene ? tthiri atthu yari ikonto thanu alopwanaru , wahiva athiyana n anamwane .
ephau y &amp; amp ; amp ; apos ; ekumi
ale yakhunre iphau , khuvona , yanihimeryana yaworu wira : vekekhai yesu ti profeta orummwe ni muluku molumwenkuni mu . yesu ahisuwela wira aniphaveliwa okuxiwa wira attikhiwe omwene . tivó , ahivenya eriyari y atthu , khukhuma-vo .
mmeloni mwaya , atthu yamphavelasa okafamawu yahimphwanva , khumukoha : mphiyale lini nno ? vano yesu ahiwakhula ìraka : kosuwela wira nyuwo munkiphavelela mwaha w okhura iphau , nvona . muhukhuwaxe ke n iphau enimala : mukhuweke n iphau ekina enivaha ekumi ehinimala .
vano awo vahimukoha wira : muluku onniphavelelani ? yesu khwira : muluku omphavela etthu emosa pahi : wira mmwaminiki yole omurummyawe . mivo ki ephau enivaha ekumi . ole onkirwela mivo , khanivoliwa tho etala . ole onikamini mivo , khanivoliwa-tho ntthona .
wamini w &amp; amp ; amp ; apos ; awixutti
yesu ahakhottiherya awixutti walela atthu akina , khwira : mwana a mutthu ohana ohawa vanjene . makhulupale a mulaponi n alupale anamukuttho n awixuttihi a ikano anomuthanya , numalá anomwiva . masi mmurottoni mwaya onohihimuwa mokhwani . yesu alavula itthu iya aihimyaka mmansawe yowo .
onamona w atithi
pedru n arummw ale akina anli yahirupasa , vano , evenyaka , yahimona yesu mowaryani-mme vamosa n alopwana ale anli yalavula ni yowo . pedru ahira : pwiya , hiyo khanrere wijala nipuro nla . nrowé nteke mixaxa mirarii : wawinyu , wa moise ni wa eliya .
pedru khasuwela yahimyawe . vano owo alavulaka siso , nahirwa neku noripa ni notikana , khukhunela mwako . awixutti yahituthuwasa . munekuni-mmo nahikhumela nsu nahimya wira : ola mwan aka omuthanlalyaka . mmwiweleleke . nsu vamanlyaya , khiyàmonne-tho mutthu : yesu pahi t ari-vo . awixutti , mahiku awo , khiyamulenle mutthu etthu ile yakhumelenle. omwako .
yesu onixuttiha ekumi y omukhalela muluku ni yo wakhalela atthu
ale muluku onavahawe ekumi ehinimala t avi ?
numalá , ahimpakhira vabumni vawe , khumurowana nipuro namakiwa . aphiyakaru , ahukhuwa vanjene ni yowo , khumukhapelela . mmeloni mwaya vasisu , ahinatthi otthikela ekwah awe , ahinvaha musurukhu mwanene etthoko , khumuhimeiya wira : mmukhapelele mutth ula . musurukh ula wahiphiyeiye , miyo kahokolowaka kinimwinjererya .
vano yesu ahimukoha mwixuttihi ule a ikano wira : munòna sai ? w atthu ale araru t uvi onimonanyu okhala mukhw awe ole avulalihiwe ? mwixuttihi uwo ahakhula wira : t ule ammorenle ikharari . vano yesu ahimuhimerya wira : naso , muroweke , ni nyuwo mwireke siso ! .
ti pani onrowa okela momweneni mwa muluku ?
okathi mukina yesu ahihimya wira : mwana a mutthu , vam wawe-tho , onothukumanya maloko othene , wira alamule atthu othene . vano onimwavalanya , ntoko makampusi sinivalanyawe ipwittipwitthi n ipuri : onimwapweha akina mono awe wolopwana , vano akina mono awe wothiyana .
ale anrowa okhala mono wothiyana onimwahimerya wira : ele ehimwirenlyanyu mukhanixa w axinn aka , ti miyo muhikirenlyanyu &amp; amp ; amp ; apos ; .
ovonya wa thajiri mulolo
yesu ahihimya wira : siso vanimwakhumelela atthu othene yale anithukumanyerya mihakhu , masi ahikhanle athajiri vamaithoni va muluku .
epwittipwitthi yarimenle
alipa-òliviha mpóxito anjene n anatampi yanirowa wa yesu wira yamwiwe . afarisi n awixuttihi a ikano yaninyonyiwa n itthu ila ni yanihimya wira : owo onniwanana n anatampi mpakha olva ni yawo .
ayuda yawiriyana masu ala , yanivanyihana yaworu . akina yanihimya wira : munepa wotakhala onlavula n iyano sa mulopwan ola : khansuwela enihimyawe . akina yanupuwela wira : mutthu ovariwe ni xetwani khanlavula ntoko ola . khino munepa wotakhala onniweiya onvoniha muretta ? .
mwana amuhiyale tithi awe
yesu ahihimya nlikanyiho nla nikina ìraka : mulopwana mmosá ahikhalana ana anli . ole mukhani ahiwirela atithi awe : tithi , mukikawele muhakhu orinanyu okivaha . atithi awe yahinvaha epantte awe . vano mwan ole mukhani ahithukumanya muhakhu awe wothene , khuvenya arowaka ottaiwene .
atithi awe yahinweha arwaka ottaiwene , yahimonela othunku vanjene mwan aya , yahimutthimakela , khumukhuparela . vano mwana ahipacerya ohimya wira : tithi , miyo komutthekela muluku ni kihotthekelani nyuwo . nkimphwanela okhala mwan inyu . masi atithi awe yahakhula wira : nrowé , nipake nlra , nitteliwe murima . mwan aka ahikhwa , vano otthikela ekumi . ahirimela , vano ohokolowela owani .
mwan ole mulupale ari omatta . atthikaka , ahìwa wipiwa ni winiwa . ahimukoha namuteko mmosá wira : exen iyo enlraneya ? owo khwakhula wira : muhim anyu t uhokolowenle owani . atith inyu aniriha efesta mwaha w otteliwa murima , mana mwan aya ohokolowa .
vano mwan ole mulupale ahinanariwa vanjene : khatthuna okela vapu wani . atithi awe yahirowa omphwanya nipuro naryawe , akhottaka ophiya vaté : yaniphavela omulela sothene .
thajiri ni masikhini
yesu ahahimerya atthu nlikanyiho nla : khalai ahikhala mulopwana mmosá thajiri . awara ikuwo sowarya ni ahikhalana sothene saphavelawe . vano , oholo wa mukhora wa emp awe anikokhora masikhini mmosá , ihaniwa lázaro , ari òthoiwa ni otakhaliwa . erutthu awe yothene yahisareya makhwatta . anivoliwa vanjene mpakha anaphavela okhura itathela samora vamesa va thajiri . hatá alapwa yanirwa olatta makhwatt awe .
lázaro vakhwivawe , nlaikha nahirwa khumukuxa , khumurowana wirimu poromosa n abrahamu . siso-tho ahikhwa thajiri ule , khuvithiwa . mulaponi mw alipa-òkhwa anihawa ni masoso manjene . vano ahittukhula maitho , khunweha abrahamu ni lázaro , ari poromosa .
vano ahikhuwela ìraka : tithi abixihamu ! mukimorele ikharari . mmurume lázar &amp; amp ; amp ; apos ; owo arwe nno , ananihe ethoka y ekath awe mmasini , aririhe nlumi naka , okhala wira kinnihawa vanjene mmoroni-mu .
masi abrahamu ahimwakhula wira : mupuwele wira , okathi wothene w ekumi anyu , nyuwo mopuha mirerelo sothene sorwenleni : vano lázaro ahiphwanya ohawa pahi . tivó , okathi ula owo onihakalalihiwa . vano-tho , nno oryahu n iwo , khurere orakamelana ni wixerya . khavo onwerya ovenya nno arwaka iwo , walá ovenya iwo oryanyu wira arwe nno oryahu .
vano thajiri ule ahihimya wira : tithi abrahamu , kihovarelani metto ! mmurume lázaro arowe owannyeya atithi , alopole axinn aka ehirwase nipuro nla na masoso .
abrahamu ahimwakhula wira : awo akhalana mixuttiho sa moise ni sa maprofeta : yatthuna , yetteleke seiyo thajiri ahihimya-tho wira : masi , akhala mulipa-òkhwa anrowa walopola , awo anorukunuxa makhalelo aya . vano abrahamu ahakhula-tho wira : awo yahimwiwelele moise walá maprofeta , khanrowa-tho omwiwelela hatá mulipaokhwa ohihimunwe &amp; amp ; amp ; apos ; .
ehantisi y &amp; amp ; amp ; apos ; ole aisona okhala naxariya ni ya mulipa ottheka
emara emosa yesu ahaphwanya afarisi akina yalsona okhala anaxariya . awo yakupali wira yaniwelela soruma sothene sa muluku , tivó-nto yanathanya akina othene . yesu ahiwalikelela ethale emosá , ìraka : alopwana anli yahikela mpani mwa muluku wira elompe .
mmosá a yawo ari nfarisi , mukina ari mulipa-òliviha mpóxito . nfarisi ahiholela , khwemela oholo , analom pa ìraka : muluku aka , miyo kinnotthapelani , okhala wira ka naxariya wavikana akina othene . miyo nkiniva , nkinimuhaxa mutthu , ki mulopwana ororomeleya vamaithoni v amwar aka . hatá nkihiyo ntoko mulipa-òliviha mposit ole ori ottul iwe .
miyo kinnitthukwa imara pili wa khula esumana , kinnivaha mpani mwa muluku mpantte wanamuloko wetthu p itthu kirinaka . mulipa-òliviha mpóxito ari ottuli , ira ùraminhene murú , animana etthirima ni anilompa ìraka : muluku aka , miyo ki natampi : mukimorele ikharari ! &amp; amp ; amp ; apos ; yesu ahihimya wira : kinolelani wira ola ahokolowenle owani aleveleliwene . mukin ole khaleveleliwe .
wamini wa mulipa ohona
yesu anattamela muttetthe w oyerikho . mulipa-òhona mmosá ira akilanthene mphironi , anavekela esimola . vaiwalyawe wira yanivira atthu anjenexa wovirikana ni mahiku othene , ahikoha wira : exeni enikhumelela ? ahileliwa wira yesu munazarethi t aphiyale mmuttettheni .
vano mulipa-òhona ahikelela okhuwela ìraka : yesu , mwana a davidi ! mukimorele ikharari ! ale yarowa oholo wa yesu yanimukhottiherya yiraka : omale we ! ohikumiherye mulattu va ! masi uwo anthipelela okhuwela n ikuru ìraka : mwana a davidi ! mukimorele ikharari !
zakeyo onrukunuxa makhalelo awe
yesu ohiviwa , òvithiwa , òhihimuwa
yesu onrowa oyerusalemu omwira pásikha
ehalaka mahiku vakhani wiriwa pdsikha , yesu ahahimerya arummwa muloko n anli wira : nrowé niwelele oyerusalemu , weiwo kinrowaka ovahereriwa mmatatani mw alupale anamukuttho n awixuttihi a ikano . awo anrowa okilamula wira klviwe ni anokivahererya mmatatani mw aroma . awo anokiveha , anokisenelasa , anokiputthasa ni murepettho , numalá anokiva . masi yavira mahiku mararu , miyo kinohihimuwa mokhwani .
mwixutti yuda oninvariha yesu
nattamelaka nira na pasikha , alupale anamukuttho ni makhulupale a ikano yahithukumana : vaniphavela onvara yesu ni wothererya waya wira emwìve . awo yanihimeiyana yaworu wira : nihire okathi wa efesta , vahire siso muxovo onrukunuwele .
mmosá arummwa muloko n anli , ihaniwa yuda isikaryoti , ahirowa olavula n elnamukuttho , khwira : miyo kolikanana wivahereiyani yesu . awo yahitteliwa murima , khumulaphela onvaha musurukhu miloko miraru sa eparatha . okhuma okathi ene yole , yuda aniphavela makhalelo brerela onvariha yesu .
yolya yokiserya
siso-tho , vamanlyaya olya , ahikuxa ekahi va evinyu : vano , arerihaka , ahavaha-tho awixutti awe , ìraka : mukuxeke , nwuryeke othene anyu , mana ela ekalisi y ephome aka , ephome yo watàna wa vano ni wohimala , entthuna omwarexeliwa nyuwo n atthu othene , wira sottheka sileveleliwe . mwireke iya mukupuwelaka miyo .
ethonyeryo y &amp; amp ; amp ; apos ; osuweliwa awixutti a yesu
numalá olya , yesu ahathonyerya awixutti awe enamuna yaphentawe ni ntoko sarinaya ophentana mukina ni mukhwawe . yesu ahivenya vamesa , khutthukwela etuwaya muyununi vano ahisarya masi mbasiyani , khukelela orapiha inawu s awixutti awe . simoni pedru ahikhotta orumeliwa siso ni yesu , khwira : pwiya , mumphavela orapiha inawu saka ? yesu ahimwakhula wira : oholo , nyuwo munosuwela etthu kiniraka vano . nto pedm ahithipelela ìraka : khamunrapiha inawu saka seiya .
nla ninrowa okhala nthonyeryo nanyu : nyuwo mwaphentanakam mukina ni mukhw awe , atthu othene animona wira nyuwo mw awixutti aka . khavo orina ophenta wulupale onvikana ole onileva ekumi awe mwaha w axipatthani awe . nyuwo mw àxipatthani aka . mwireke ntoko sorummyakani . yesu ahihimya-tho wira : vano nkinrowa okhala okathi munjene ni nyuwo . masi muhove . mmwaminiki muluku , mukamini-tho miyo .
miyo kinrowa w atithi . vano , kakhala n atithi , kinimolokiheryani opuro . numalá kinihokolowa wira kokuxeni , mwakhaleke ni miyo vohimala-tho . vano , kinimwavekela atithi wira yoruimiheleni mulipa-òkhaliherya dwerya , eyo p iyo , eroho yowarya , eroho y ekekhai . eroho yeyo enowupuxeryani itthu sothene sohimenryakani .
yesu onilompa omwako olivera
vamanlyaya olya , yesu ahirowa omatta yari omwako olivera . awixutti awe yahimuhola . vaphiyalyaya weiwo , yesu ahahimerya wira : mulompeke wira mukhale owilipiha mwereriwaka . vano ahirowa okhwipi mekhawe , ahikokhora , khiyalompa ìraka : tithi ! mwatthuna , munowerya okakiherya ohawa n ukhwa . masi ohireye ntoko sintthunaka miyo : wireye otthuna wanyu .
mohawani mwawe mokhwa , yesu anilompa ni nthiti nulupale , mpakha oretthela mattonttoni a ephome yakhola mpakha vathí . numalá , ahivenya , khuhokolowela wari awixutti . awo yamurupa , okhala wira wova ni wukhuwa wahaveliha . yesu ahakoha wira : nyuwo munweiya saiorupa ? nvenye , mulompeke wira muxintte weremva ohanle orwa .
nlelo yesu alavulaka sisale n awixutti awe , yahiphiya alopwana akina mmatta mme : yaniholiwa ni yuda isikaryoti . owo ahimwattamela yesu wira amukhomase , khunvaha ebejo .
yesu ahimukoha wira : yuda , nyuwo munrowa okivariha n ibejo ? awixutti , vasuwenlyaya wira alopwan ale yarwenle onvara yesu n umukuxa , vahimukoha wira : pwiya , ninniwerya wisakiha ? vano mmosá a yawo ahitholola ekatana , khuthikila niyaru nolopwana na murumeyi mukina a mulupale anamukuttho . masi yesu khasiveliwe , khwira : pahi siso ! vano ahikwannya niyaru na mulipa-òvulalihiwa , khunvoniha .
numalá ahahimerya anakhotto ale wira : nyuwo murwiye n ikatana n ikopo wira mukivare . miyo nkakhala mahiku othene mpani mwa muluku , erivari anyu ? vano iwo khamwawenrye okiriha etthu . nto vano wophiva okathi anyu . tukathi wa ikuru sepiphi .
pedru onimuruna pwiy &amp; amp ; amp ; apos ; awe
yesu oholo wa muthukumano mulupale
yesu ahakhula wira : ti nyuwo munihimya wira miyo ki mwana a muluku . othene yahihimva wira : khinnaphavela-tho anamona akina : othene ahu nihìwaehimyalyawe .
olamuliwa wa yesu oholo wa pilato
makhulupale a nloko yahimurowana yesu wa guvernatoro òroma , ari ponsio pilato , khumothei ya ìraka : mulopwan ola onnahuluxa marú atthu . owo onihimya wira ti mòpoli ni ti mwené . pilato ahimukoha yesu wira : nyuwo mwa mwené ?
yesu khwakhula wira : omwene aka khahiyo wa vathí vava . wari wa vathí-vava , arumeyi aka yamukumiha ekhotto wira ekakihe . miyo ki mwené , vano kihorwa mulaponi wira kikhalele onamona ekekhai . ale othene amphavela ekekhai anniwiriyana sinihimyaka . vano pilato ahimukoha wira : ekekhai ? entthuna okhala exeni yeyo ?
pilato ahahimerya ale yamotherya yesu wira : nkinimonana mulatlu w ohimya wira ottheka . vano iyakha sothene , okathi wa pásikha kinnimutaphula mulipa-òtthukweliwa mmosá . mukwah ola kimutaphule mwené ayuda ? awo yahakhula ekhuwelaka wira : nnari ! yesu nnari ! mmutaphule baraba .
baraba owo ari mulavilavi vano pilato ahimulaphula baraba , khuniina omaniwa yesu . vano anakhotto , wira envèhe yesu , yahupa ekhara ya miwa , khunwariha votakhala mmumni . numalá yahimukapattiha ekuwo yoxerya mmakhatani , yaninveha , yiraka : maxikamolo , mwené ayuda ! ni animmana .
pilato ahiwoniherya yesu ale yambtheryasa , khwira : mmone ! mmoneke mutth ula ! vano awo yanikhuwelasa , yiraka : mmukhomele vamwikimanyo ! pilato ahihimya wira : mmukuxeke yenyu , mmukhomele vamwiki manyo : miyo nkinimphwanyana mulattu w ophwanela wiviwa . masi awo yahihimyasa wira : hiyo nokhalana nikano nnihimya wira owo ohana okhwa .
owo ahilavula mwanene ahimyaka wira ti mwana a muluku . vano-tho yahimukhanyereriha pilato mpakha omopiha : siso ahimulamula yesu wiviwa akhomeliwaka vamwikimanyo .
yesu onkhwa vamwikimanyo
yesu ahikapattha mwikimanyo , khuvikana muttetthe mpakha vasulu va nttumuxa naihaniwa golgotha . weiwo yahikhomeliwa vamwikimanyo . vamosa ni yowo yahikhomeliwa-tho atakhali anli : mikimanyo saya sari mmosá mono wolopwana , mukina mono wothiyana wa mwikimanyo wa yesu .
pilato ahiruma wira vamwikimanyo wa yesu nthomeiwe nipawe , nalempwe wira : yesu munazarethi , mwené ayuda . alupale anamukuttho yahinyonyiwa vanjene , khumwirela pilato : muthamihe etthu elempwe vanipaweni-vo . mulepe so : owo ohimya wira ari mwené ayuda . masi pilato ahikhotta othamiha etthu yalempyawe , ìraka : elempyaka , kolepa !
yesu ahisuwela wira ahimalilierya sothene sarinawe ornaleliha , khwira : sothene somaliheriwa ! vano ahuramiha murú , khukhwa .
ovithiwa wa yesu
yosefe a warimathaya ari mutthu òwiweleliwa . yowo-tho anira mpantta muthukumano mulupale w ayuda , nave-tho aniwehererya okhumelela omwene wa muluku . makáripi ene , ahirowa wa pilato , khunvekela wira : mukemiherye okuruxa vamwikimanyo murutthu wa yesu , wira kavithe .
pilato ahimutthuniherya . vano , yosefe ahithuma esanta , ahikuruxa vamwikimanyo murutthu wa yesu , ahiphapa n isanta ele , khupweha mmahiye yathimpwe vamwala . numalá , ahipirikixa nluku nulupale , wira attiyele mukhora wa mahiye . athiyana anli , maria omadala ni maria , mam &amp; amp ; amp ; apos ; awe yosefe , yaniweha sothene , khwona nipuro napwehiwe murutthu wa yesu .
mutthaka wa nlaikha : fthihimuwa !
vavinryaya esabadu , maria omadala ni maria , ame awe yakobo , ni salome vahithuma makhura owunkhela , wira arowe omahiye ottikitthela murutthu wa yesu . vosisu ene , nsuwa nipaceryaka okhuma , vahirowa omahiye . mphironi yanikohana yaworu : ti pani onrowa onikumihilia nluku nle nri vamukhora va mahiye ?
vaphiyalyaya omahiye , yahòna wira nluku nahikumihiwa-vo . vano , yahivolowa mmahiye , khumona mmiravo mmosá awanre sottela , akilanthene mono wolopwana .
awixutti anli anikumana ni mulipa ohihimuwa
nihiku nenlo , makaripi , awixutti anli yahikhuma oyerusalemu erowaka wemawusi . mphironi yanivanela mwaha wa sothene sakhumelenle oyerusalemu . vano yesu ahiwattamela , khupacerya otthukwa muloko ni yawo : masi owanli aya khiyamusuwenle . yesu ahakoha wira : exen iyo munlavulanyu ?
òwanli yahemela eripiwene murima . mukina a yawo , ihaniwa kelopha , ahimukoha wira : vekekhai , nyuwo khamwiwale itthu sikhumelenle mahiku ala oyemsalemu ? mulipa a mukwaha ahikoha : ekhumelenle exeni ?
nananoru , awixutti anli atthimakela omahiye : aphwanya sothene ntoko athiyana sahimmyaya . masi uwo khamphwannye .
vano yesu ahahimerya awixutti ale anli wira : masi nyuwo khamunsuwela sinireya ? khamunamini iye sihimmwe ni maprofeta ? mopoli ahana ohawa itthu iya sothene . mwaha w etthu ila muluku ononvaha nttittimiho n uwerya n ikumi .
vano ahataphulela itthu silempwe mulivuruni mwa muluku mwaha wa mopoli . vaphiyalyaya muttetthe wemawusi , yesu anahiya awixutti ale anli , ntoko wira atthuna opwaherya ekwah awe . masi awixutti ale yahimulattula ohala ni yawo , emukhanyererihaka : muhale ni hiyo : vannila . epiphi ennattamela . yesu ahikela mpani , khukhala ni yawo .
awo yahahiya awixutti anli yaphiyale nanano wira : ekhweli ! apwiya ahihimuwa ! pedru òwona ! vano ale anli yahiwalikelela sakhumelenle mphironi , erowaka wemawusi , n inamuna yamusuwenlyaya yesu okathi akawanyawe ephau .
yesu onikumana n awixutti awe òyerusalemu
awixutti yahithukumana oyerusalemu . awo yanòva , khuwalaka mukhora n ulipiha . nananoru yesu ahirwa eriyari aya , khwahimerya wira : murettele okhale ni nyu wo ! numalá , ahiwoniherya mirala sa matat awe . awixutti , ewonaka apwiya , yahitteliwa murima vanjene .
yesu ahahimerya-tho vanenli wira : murettele okhale ni nyuwo ! ntoko atithi sikirummyaya , siso miyo kinnommani nyuwo . khwira : mwakhele eroho yowarya . ale anrowanyu walevelela itampi , muluku onimwalevelela . ale anrowanyu ohalevelela itampi , khanrowa oleveleliwa .
apwiya anaruma arummw &amp; amp ; amp ; apos ; aya ilapo sothene
arummwa muloko ni mmosá yahirowa ogalileya , omwako wathonyeriwaya n apwiya . weiwo yahimona yesu , khuramela mpakha vathí oholo wawe . nto akina , nlelo yanihoverya . yesu ahiwattamela , khwahimerya wira : atithi akivaha owerya wothene wa wirimu ni wa vathí . miyo kinnorumani n uwerya wene weiwo : murowé ilapo sothene . mwire wira atthu othene ekhale awixutti aka .
mwabatize ni nsina n atithi ni na mwana ni na eroho yowarya . nwixuttihe ni mwalele sothene sirinaya osuwela , wira yetteke ntoko miyo siwixuttihalyakani . vano miyo kinkhala ni nyuwo mahiku othene mpakha omalá olumwenku .
yesu onkhala ni hiyo
yesu onalaxerya awixutti awe
yahivira mahiku miloko mixexé numalá nlra na pasiklia . mahiku awo , apwiya yahikumana imara sinjene n awixutti ava . vano yahahimerya wira : mukhale oyemsalemu : munwehereryeke mukhaliheryo atithi anrowaya worumihelani . yohani orapiha ni masi mmuro yordani . nyuwo munrowa obatiziwa n lroho yowarya . vano munokha la anamon aka oyerusalemu-nno n ilapo sothene mpakha mapuro okiserya elapo .
numalá wahimerya itthu iya sothene , yesu ahiwelihiwa wirimu . awelaka sisale nahikhumelela neku , khumukhunela . awixutti yahitikinihiwa , khuhala ewehexexa ka osulu . vano yahoneya alopwana anli ewanrene sottela ; awo yahahimerya wira : munira-ni va mwemenlya nyu , munawehexexa osulu ? yesu , ohiyaleni arowaka wirimu , animorwa-tho . nyuwo munomusuwela .
nloko nisya na muluku : ekereja ya yesu kristu
mahiku awo , atthu anjenexa yahirwa òyerusalemu , ekhumaka ilapo s ottaiwene , wira etthapele nlra na pentekositi . valwalyaya omma iwe , yahithukumana oholo w empa yaryaya-mo awixutti a yesu .
othene yahitiki nihiwa , mana khula mutthu awiwa awixutti elavulaka elavulelo awe . etikinihiwene siso , yanikohana yaworu wira : exen ila ?
vano pedru ahikelela olavula , khwira : mukiwiriyane : kinrowa wolelani sothene . nipuro nla ninihiku nla n olelo sinniraneya iye profeta yoweli silaleivawe ni nsina na muluku wira : wemaleloni wa mahiku , muluku onimwavaha eroho awe atthu othene .
nyuwo mmupuwele yesu munazarethi , mwana a muluku . owo oiwiye n otthuna w atithi , khuvara miteko sava . nyuwo muhona sothene . vano muluku onvahererya mwan awe wokhwani . vekekhai , nyuwo mombtherya , khwavahererya aroma wira emwìve . owo ohokhwa akhomeliwene vamwikimanvo . masi muluku omuhihimuxa mokhwani .
hiyo othene nanamon awe : muluku onvuwiha ! owo ti mopoli ! molumo a pedru yaliiphiya mmurimani mwatthu anjene . ala yanikoha wira : amusi aka , nireke sai ? pedru ahiwakhula wira : mumkunuxe makhalelo anyu . mbatiziwe ni nsina na yesu kristu , wira itampi sanyu sileveleliwe .
nto muluku onimovahani eroho awe yowarya . atthu anjene yahiwelela molumo a pedru , khuvekela wira ebatiziwe . nihiku nenlo pahi , atthu ikonto ttharu yahikela nloko na yesu kristu .
omukhalela yesu mpakha omukhwela yowo
okhuma vavo , arummwa yanivara miteko saya oyerusalemu : yanavoniha aretta , yanikhalela anamona ekumi ni okhwa ni ohihimuwa wa yesu . atthu owamini yanivira yinjerereyaka . alupale anamukuttho ni mahumu a israyeli yaphavela wira atthu emuliyale yesu : tivó , yahavara arummwa , yahaphuka , khwakhottiherya wixuttiha ni nsina na yesu .
masi arummwa khiyàjalenle okhottihiwa iwo .
sitefano , mmosá a madiyakono opacerya , ahiviwa avonyakasiwaka maluku . ahinatthi omalamala vathí va maralala a maluku vavonyakasiwe , ahihimya wira : pwiya ! muhithokorerye yotakhala ela eniraya ! pwiya yesu , akhelani eroho aka !
oyerusalemu ekomunidade y ale yamwamini yesu yahilupatthiwa . othene ale yalaleya wamini waya yandmoliwa mmuttettheni . masi nipuro ti nipuro narowaya , awo yanlaleya sorera muluku sawirenlyawe atthu ni miteko sa yesu kristu . mapuro othene saniphattuwa ikomunidade isya .
paulo , murummwa a maloko othene
paulo ari muyuda dmuttittimiha muluku , asuwela sana solempwa sa muluku . masi anupuwela wira yesu vekekhai khahiyo mopoli , masi ari mulavilavi àhapuxa atthu . tivó , paulo anettetta mmittettheni , wira ahuluxeke atthu wamini iwo ni wira ithukhumu ale yamwamini yesu .
nihiku nikina , ira atthimakelaka odamasiko , wira avarakase akristu a weiwo ni wira àruhe òtthukiwene oyeiusalemu . vano mphironi wahimurukurerya nananoru wai ya wakhuma wirimu . paulo ahimora vakhavaloni , khwiwa nsu namuhimerya wira : exeni enkilupatthelanyu ?
paulo khasuwela etthu yamukhumelela , vano ahikoha wira : mwa pani , pwiya ? khwiwa akhuliwaka wira : miyo ki yesu , yole onimulupatthanyu . vano nvenye , mukele mmuttettheni . memmo munrowa ohimeriwa erinanyu wira . paulo ahikela odamasiko . weiwo ahimphwanya ananiva , mwixutti a yesu .
ananiy &amp; amp ; amp ; apos ; owo khatthuna okupali wira paulo ahiphwanyiwa n apwiya ni wira ahirukunuxa murima , khukhala mwixutti . vano apwiya yahimuhimerya ananiva wira : miyo komuthanla paulo wira akhale mulaleyi a maloko othene , wira esuwele nsina naka . vano ananiva ahimwakhela paulo mukomunidadeni mw akristu .
okhuma vavo , paulo khahiyo-tho mulipa-òwalupattha akristu , masi khukhala murummwa ni mulaleyi a kristu . owo ahipacerya olaleya odamasiko ni mittetthe sikina wira yesu kristu ti mopoli . vano khuvira elaleyaka elapo t ilapo , elavulaka mpani mothukumana y ayu da . ahipattuxa ikomunidade s akristu ni ahivara muteko wira ayuda n amalapo a ilapo sothene epake , othene vamosa , nloko nsya na muluku .
paulo ahetta ikwaha sulupale wira alaleye ehapari yorera ilapo sale ahakhanle ayuda . imara sinjene ahilupatthiwa n ayuda n amalapo . paulo ahilepela ipaphelo ikomunidade sothene satenkyawe .
mpapheloni memmo onnavaha miruku akristu awo ni onnilipiha ikomunidade mowaminini . onnatumererya-tho atthu omwamini yesu kristu , onniwixuttiha wetta ntoko akristu dkhweli . vavinryaya okathi mukina , paulo ahivariwa oyerusalemu , khurowaniwa òroma ntoko mulipa-òtthukweliwa . weiwo ahilamuliwa wiviwa , khumukhwela yesu kristu .
molumo makina paulo alepenlyawe ikomunidade
yesu ohokhwa , ohihimuwa ni ovuwihiwa , khukhala mono wolopwana wa muluku . yesu onninivekelela hiyo . khivo etthu enwerya onivalanya ni kristu n uphenta wa we : nnakhala masoso walá etala , nnakhala olupatthiwa walá okhwa . tthiri , sothene iya noxintta , okhala wira kristu onniniphenta . miyo kiri olipene : khuvo owerya w olumwenk ula onwerya onivalanya ni yowo .
nyuwo munnimwamini yesu kristu , tivó-nto muiyanyu na a muluku . mobatiziwa ni muri mukomunidadeni mwa yesu kristu . muhina mw ekomunidad iyo khamunikohaniwa ti pani muyuda walá mmalapo , epottha nnàkhala nethi , mulopwana walá muthiyana , mana atthu othene akhalihiwa etthu emosaru pahi mwa kristu .
okathi wothene mukhaleke otteliwa murima . mulompeke okathi t ukathi . muxukhureleke sothene . eyo t itthu muluku enwehereryawe wale animwamini yesu kristu . mwiweleleke sothene iye eroho enohimeryayani . muthanleleke sothene , nto musukeke iye sikhanle sorera , mutthvaweke sothene iye siri sotakhala .
oniphenta wa kristu onninkhanyererya . nosuwela tthiri wira : mutthu mmosá pahi ohakhwela atthu othene , wira ale anikhala , ehikhaleleke mmansaya , masi emukhaleleke ole okhwiye khuhihimuwa mwaha wa yawo .
axinnaka osivela ! mutteliweke murima : muhakalalaniheke mukina ni mukhw awe . muhiwaneké yenyuru , nto mukhaleke ni murettele . siso muluku a mphento ni a murettele onokhala ni nyuwo . murettele w apwiya yesu kristu , ophenta w atithi ni wataniha wa eroho yowaiya sikhale ni nyuwo othene .
nihikhaleke ntoko atthu ahinroromela
muluku onnivaha ekumi , eri yovah awe . itthu sothene sikumi sinkhala mwaha w otthuna wawe yowo . hatá atthu vakhalaka iyakha miloko mithanu na mili , vano ale olipexa mpakha iyakha miloko mithanu na miraru , wilipiha waya ti okhulumuwa mahala , okhala wira iyo sinnivira vowakuveya ni sinnivavihiwa n ipheyo .
